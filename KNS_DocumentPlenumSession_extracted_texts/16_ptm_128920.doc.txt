תוכן העניינים
דברי ברכה של יושב-ראש הכנסת ליושב-ראש הפרלמנט של סינגפור	5
הצעות לסדר	6
איוב קרא (הליכוד):	7
רן כהן (מרצ-יחד):	7
נאומים בני דקה	7
יוסף פריצקי (צל"ש - ציונות, ליברליות ושוויון):	8
דוד טל (נוי):	8
אהוד יתום (הליכוד):	9
קולט אביטל (העבודה - מימד - עם אחד):	9
ויקטור בריילובסקי (שינוי):	9
משה גפני (דגל התורה):	10
ג'מאל זחאלקה (בל"ד):	12
ג'מאל זחאלקה (בל"ד):	12
אריה אלדד (האיחוד הלאומי - ישראל ביתנו):	13
יעקב מרגי (ש"ס):	13
גילה פינקלשטיין (מפד"ל):	13
מל פולישוק-בלוך (שינוי):	14
עבד-אלמאלכ דהאמשה (רע"ם):	15
שמואל הלפרט (אגודת ישראל - יהדות התורה והשבת):	15
עסאם מח'ול (חד"ש-תע"ל):	16
אילן שלגי (שינוי):	17
אורי אריאל (האיחוד הלאומי - ישראל ביתנו):	17
רשף חן (שינוי):	18
רשף חן (שינוי):	18
ואסל טאהא (בל"ד):	18
אראלה גולן (שינוי):	19
צבי הנדל (האיחוד הלאומי - ישראל ביתנו):	20
אהוד רצאבי (שינוי):	20
אליעזר כהן (האיחוד הלאומי - ישראל ביתנו):	20
אתי לבני (שינוי):	21
אתי לבני (שינוי):	22
יגאל יאסינוב (שינוי):	23
אחמד טיבי (חד"ש-תע"ל):	23
יצחק כהן (ש"ס):	24
אילן ליבוביץ (שינוי):	25
הצעת חוק לתיקון פקודת בתי-הסוהר (מס' 31)  (מינוי רופאים בידי הנציב), התשס"ה-2005	26
סגן השר לביטחון פנים יעקב אדרי:	26
יעקב מרגי (ש"ס):	27
אורי אריאל (האיחוד הלאומי - ישראל ביתנו):	28
יוסף פריצקי (צל"ש - ציונות, ליברליות ושוויון):	29
צבי הנדל (האיחוד הלאומי - ישראל ביתנו):	31
רשף חן (שינוי):	32
אריה אלדד (האיחוד הלאומי - ישראל ביתנו):	38
ג'מאל זחאלקה (בל"ד):	39
עסאם מח'ול (חד"ש-תע"ל):	40
עבד-אלמאלכ דהאמשה (רע"ם):	42
אחמד טיבי (חד"ש-תע"ל):	44
נסים זאב (ש"ס):	45
נסים זאב (ש"ס):	45
עזמי בשארה (בל"ד):	46
מסמכים שהונחו של שולחן הכנסת	47
סגנית מזכיר הכנסת ירדנה מלר-הורוביץ:	47
הצעת חוק העונשין (תיקון מס' 87)  (איסור פרסום שם מתלונן בעבירת מין), התשס"ו-2005;	47
הצעת חוק הגנת הפרטיות )תיקון מס' 8)  (איסור פרסום בדבר עבר מיני),  התשס"ו-2005	47
זהבה גלאון (מרצ-יחד):	48
אתי לבני (שינוי):	49
אילן שלגי (שינוי):	50
ג'מאל זחאלקה (בל"ד):	51
עזמי בשארה (בל"ד):	51
עבד-אלמאלכ דהאמשה (רע"ם):	52
עסאם מח'ול (חד"ש-תע"ל):	53
רשף חן (שינוי):	54
רשף חן (שינוי):	54
רשף חן (שינוי):	55
רשף חן (שינוי):	55
יוסף פריצקי (צל"ש - ציונות, ליברליות ושוויון):	56
יוסף פריצקי (צל"ש - ציונות, ליברליות ושוויון):	56
יוסף פריצקי (צל"ש - ציונות, ליברליות ושוויון):	57
נסים זאב (ש"ס):	57
הצעת חוק הבחירות לכנסת (תיקון מס' 55)  (ביטול התקשרויות בין רשימות מועמדים), התשס"ו-2005	59
משה גפני (דגל התורה):	59
אורי אריאל (האיחוד הלאומי - ישראל ביתנו):	63
יוסף פריצקי (צל"ש - ציונות, ליברליות ושוויון):	65
יוסף פריצקי (צל"ש - ציונות, ליברליות ושוויון):	66
יעקב מרגי (ש"ס):	67
יגאל יאסינוב (שינוי):	68
נסים זאב (ש"ס):	69
הצעת חוק חופשה שנתית (תיקון מס' 10), התשס"ה-2005	71
סגן שר התעשייה, המסחר והתעסוקה אלי אפללו:	71
הצעת חוק שירות ביטחון (הגבלות קריאה לשירות מילואים  של קצין - הוראת שעה) (תיקון מס' 4), התשס"ו-2005	76
אהוד יתום (בשם ועדת החוץ והביטחון):	76
אילן שלגי (שינוי):	78
אילן ליבוביץ (שינוי):	80
אריה אלדד (האיחוד הלאומי - ישראל ביתנו):	83
זהבה גלאון (מרצ-יחד):	84
הצעות לסדר-היום	86
התקפת המתנחלים על חיילי צה"ל  ופציעתו של סגן-אלוף בני שיק, סגן מפקד חטיבת השומרון	86
אחמד טיבי (חד"ש-תע"ל):	86
זהבה גלאון (מרצ-יחד):	88
קולט אביטל (העבודה - מימד - עם אחד):	89
אילן ליבוביץ (שינוי):	90
ואסל טאהא (בל"ד):	91
סגן שר הביטחון זאב בוים:	92
יעקב מרגי (ש"ס):	94
אורי אריאל (האיחוד הלאומי - ישראל ביתנו):	94
נסים זאב (ש"ס):	96
עסאם מח'ול (חד"ש-תע"ל):	96
אריה אלדד (האיחוד הלאומי - ישראל ביתנו):	96
מסמכים שהונחו על שולחן הכנסת	97
סגן מזכיר הכנסת דוד לב:	97
הצעות לסדר-היום	98
המחסום החדש בצומת תפוח	98
סגן שר הביטחון זאב בוים:	98
הצעות לסדר-היום	100
הפיגוע בחדרה	100
נסים זאב (ש"ס):	100
עסאם מח'ול (חד"ש-תע"ל):	101
אריה אלדד (האיחוד הלאומי - ישראל ביתנו):	103
ג'מאל זחאלקה (בל"ד):	104
שאילתות ותשובות	106
3146. חלקה של המשטרה הצבאית בתוכנית ההתנתקות מגוש-קטיף	106
3147. מעבר גבול בנחל-בזק	107
3161. חיילים המגדירים את עצמם כנאצים	108
3194. חיילים נוצרים	109
3196. הגשת כתבי אישום אזרחיים נגד מפקדים וחיילים לאחר שחרורם	110
3213. אפליה בין אלמנות חללי צה"ל	111
3320. סגירת מערת-המכפלה בזמן ההתנתקות	112
אורי אריאל (האיחוד הלאומי - ישראל ביתנו):	112
סגן שר הביטחון זאב בוים:	113
סגן שר הביטחון זאב בוים:	113
סגן שר הביטחון זאב בוים:	113
3340. ההשפעה הנפשית של פינוי גוש-קטיף על הכוחות המפנים	113
3341. קיצור קורס הקצינים של חיל האוויר	114
3359. הריגת נער בידי קצין צה"ל	115
3371. הוראות פתיחה באש על-ידי מאבטחי גדר ההפרדה	116
סגן שר הביטחון זאב בוים:	117
3396. בניית צריח למסגד הסמוך לקריית-ארבע	117
3414. התנהגות ראש אכ"א בנווה-דקלים	118

עדכון אחרון: 14.05.06

חוברת ב'
ישיבה רפ"ו








הישיבה המאתיים-ושמונים-ושש של הכנסת השש-עשרה
יום שלישי, ו' בחשוון התשס"ו (8 בנובמבר 2005)
ירושלים, הכנסת, שעה 16:00


דברי ברכה של יושב-ראש הכנסת ליושב-ראש הפרלמנט של סינגפור

היו"ר ראובן ריבלין:

גבירותי ורבותי חברי הכנסת, באין ממשלה, היום, יום שלישי, ו' בחשוון התשס"ו, 8 בחודש נובמבר 2005 למניינם, אני מתכבד לפתוח את ישיבת הכנסת.

חברי הכנסת, לפני שנתחיל בסדר-היום - אני שמח לארח יחד אתכם בכנסת ובעירנו ירושלים ידיד ועמית, יושב-ראש הפרלמנט של סינגפור, מר עבדאללה טארמוגי. ברוך בואך לביתנו, להיכל הדמוקרטיה הישראלית.

סינגפור מציינת השנה מלאות 40 להיווסדה, והיא נמנית עם המדינות המשגשגות בעולם. הקשרים בין מדינת ישראל לסינגפור קדמו לעצמאותה והם הדוקים וחמים. קווי הדמיון בין ישראל לבין סינגפור רבים. מדובר בשתי מדינות קטנות, ותרשו לי לומר בגילוי לב, גם לא תמיד אהודות על סביבתן. שתי המדינות נעדרות משאבים טבעיים והנכס העיקרי שלהן הוא האדם. שתי המדינות מתמודדות עם הסכנות שמציב בפניהן הטרור, ועל רקע זה  נרקם שיתוף פעולה נרחב. סינגפור השכילה לפתח כלכלה מתקדמת ומערכות חינוך מפותחות ביותר. דרך זו מצעידה אותה קדימה. מאז קבלת העצמאות קיים שיתוף פעולה ביטחוני וצבאי הדוק בין סינגפור לישראל. גם הקשרים הכלכליים הולכים ומתעצמים.

ביקורך, אדוני, ידידנו יושב-ראש הפרלמנט הסינגפורי, הוא חוליה נוספת בשרשרת הידידות ארוכת השנים בין ארצותינו. אני מאחל לך ביקור פורה ומהנה.

רבים מחברי הכנסת אשר היו וזכו לבקר במולדתך אומרים שבסינגפור מכנים את ישראל "סינגפור הקטנה". ידוע לנו שבעולם, רבות מהמדינות מכנות את סינגפור  "ישראל קטנה". כך או כך, אני מקווה שהיחסים בינינו ימשיכו לשגשג, לפרוח, גם לטובת האפשרות לקיים שלום באזור, שלום שאתם כל כך דוחפים אליו ושכולנו, בדעה זו או אחרת, מבקשים לחיות בתוכו.

Welcome to Israel, welcome to Jerusalem, the capital of Israel, welcome to the shrine of democracy, the Knesset of Israel, the parliament of Israel. Welcome, sir.

נדמה לי שחברת הכנסת קולט אביטל ביקרה בסינגפור, וגם חבר הכנסת רן כהן.

רן כהן (מרצ-יחד):

לא הייתי שם.

היו"ר ראובן ריבלין:

היית בכל המדינות מסביב. חבר הכנסת רצאבי הוא יושב-ראש הליגה לידידות עם סינגפור. חבר הכנסת רצאבי, בירכתי את האורחים הנכבדים גם בשמך.

קולט אביטל (העבודה - מימד - עם אחד):

אנחנו מוכנים לנסוע לסינגפור.

היו"ר ראובן ריבלין:

אני יודע שאתם רוצים, אבל חבר הכנסת רצאבי יעשה את זה במקומכם בעתיד הקרוב מאוד, כאשר הוא יצטרף אלי.


הצעות לסדר

היו"ר ראובן ריבלין:


רבותי, לפני שנתחיל בנאומים בני דקה, הודעה לפי סעיף 53 לחבר הכנסת איוב קרא, בבקשה.

איוב קרא (הליכוד):

אדוני היושב-ראש, חברי חברי הכנסת, היום מלאו 167 ימים להיעלמותו של החייל מג'די חלבי, אשר עזב את ביתו בדאלית-אל-כרמל ועקבותיו נעלמו. לפני עשרה ימים היתה בקשה להקצות משאבים כספיים כפרס מצד שלטונות צה"ל, על מנת שיעלו על קצה חוט בתעלומה הזאת. הנושא נבדק כרגע במטה הכללי, ואני מקווה שבקרוב נדע בשורות טובות. אני קורא לכל החיילים שעדיין ממשיכים בחיפושים בצפון ומחזק את ידיהם, יישר כוח. אני גם מבקש מהציבור בצפון להצטרף לחיפושים ולגלות עירנות, אולי נוכל להביא איזו בשורה למשפחה שסובלת זה 167 ימים. תודה רבה.

היו"ר ראובן ריבלין:

תודה רבה לחבר הכנסת איוב קרא. הודעה לפי סעיף 53 לחבר הכנסת רן כהן, אשר גם הוא מעלה נושא חשוב ביותר. לאחר מכן, נאומים בני דקה. ראשון הדוברים - חבר הכנסת יוסף פריצקי.

רן כהן (מרצ-יחד):

אדוני היושב-ראש, רבותי חברי הכנסת, מדי שבוע אני מציג כאן  בכאב גדול את הסוגיה של ההתאבדויות בצה"ל. היום יש לי שתי הערות אופטימיות: האחת, בשבועות האחרונים לא התאבד אף חייל;  השנייה, היום הודיע הרמטכ"ל בישיבת ועדת החוץ והביטחון, שהוא לוקח על עצמו ועל אחריות המטכ"ל את הטיפול האינטנסיבי-המשמעותי בסוגיה - בשאלה איך להוריד את מספר ההתאבדויות בצבא. הוא רואה בכך את הסיבה מספר אחת למוות בצה"ל. זה מה שקורה בפועל, מדי שנה מתאבדים יותר מ-30 חיילים. כמו כן הוא רוצה להחיל אחריות מפקדים על מניעת ההתאבדויות. בעוד כמה שבועות יתקיים דיון בוועדת החוץ והביטחון בנושא הזה, יחד עם ראש אכ"א.

אנחנו מצדנו נעשה הכול כדי להוריד את מספר ההתאבדויות למינימום שבמינימום, בשאיפה לאפס. אני חושב שטיפול הכנסת בעניין הזה הוא חשוב והוא גם בר-תוצאות. תודה רבה, אדוני.

היו"ר ראובן ריבלין:

תודה רבה לחבר הכנסת רן כהן.


נאומים בני דקה

היו"ר ראובן ריבלין:

רבותי חברי הכנסת, ראשון הנואמים בנאומים בני דקה הוא חבר הכנסת יוסף פריצקי. כל מי שרוצה להשתתף, נא להצביע.

יוסף פריצקי (צל"ש - ציונות, ליברליות ושוויון):

אדוני היושב-ראש, חברותי וחברי חברי הכנסת, היום, 8 בנובמבר, שנת 1923, אירע במינכן האירוע הנורא של "פוטש בית הבירה". היטלר וחבריו ניסו להשתלט על השלטון. הפוטש הזה היה כנראה הסנונית שבישרה את בואו של השלטון הנאצי, שגרם זוועה ושואה איומה לא רק לבני עמנו, אלא לעולם כולו. היסטוריונים שמנסים לנתח את הפוטש הזה אומרים שהדבר הנורא בו היה אוזלת ידה של המערכת המשפטית. היטלר, יימח שמו, במקום שיהיה מנהיג מוזר ומשונה, הפך בגלל אוזלת היד של המערכת המשפטית בגרמניה לגיבור לאומי והצליח בתום עשר שנים גם לקחת את השלטון, ואחרית שלטונו - כולנו יודעים.

יהא היום הזה, אדוני היושב-ראש, תמרור אזהרה חשוב למערכות אכיפת החוק בכל העולם,  וגם, לצערי – ולהבדיל אלף אלפי הבדלות – במדינת ישראל, שהדברים שנראים בתחילה קטנים ולא חשובים, דברי הסתה פעוטים, אללי למה הם יכולים להתפתח. תודה רבה.

היו"ר ראובן ריבלין:

תודה רבה. חבר הכנסת דוד טל, בבקשה. אחריו - חבר הכנסת אהוד יתום.

דוד טל (נוי):

אדוני היושב-ראש, עמיתי חברי הכנסת, חן זילברברג, ילדה יפה וחייכנית, חולת סרטן בת 8.5, זקוקה לטיפול מיוחד כדי לנצח את הסרטן שבגופה. חן מתקשה כיום לתפקד בגלל הפגיעה שבגופה.

אדוני היושב-ראש, ביוסטון שבארצות-הברית קיים טיפול ניסיוני אשר יכול להציל את חייה של חן. עלותו של טיפול שכזה כחצי מיליון דולר. בני המשפחה מבקשים את עזרת הציבור בגיוס הכספים הדרושים להצלת חייה. מצאתי לנכון, אדוני היושב-ראש, לנצל במה זאת לטובתם ולהשמיע את זעקתם ולקרוא לציבור להירתם להצלת חייה של חן.

בהזדמנות זו אני רוצה לחזק את ידיה של המשפחה במאבק הקשה ולאחל לחן רפואה שלמה במהרה. פרטים אפשר כמובן לקבל בקיבוץ נחל-עוז בטלפון 7917224-054.

היו"ר ראובן ריבלין:

תודה רבה. חבר הכנסת אהוד יתום, ואחריו - חברת הכנסת קולט אביטל.

אהוד יתום (הליכוד):

אדוני היושב-ראש, חברי חברי הכנסת, אני רוצה להביע את צערי על מותו - בשוגג - של הילד אחמד אסמאעיל חטיב, ולציין את אביו אסמאעיל ואת בני משפחתו שתרמו את איבריו על מנת להציל חיים אחרים. מדי פעם יש מקרים שבהם אנשים הולכים לעולמם בשוגג - בתאונות דרכים, ממחלה. נושא תרומת האיברים הוא כל כך חשוב, כך שלא מבדילים בין איברים של ערבי לאיברים של יהודי. אני רוצה להעלות את זכרו ולשבח את המשפחה. תודה רבה.

היו"ר ראובן ריבלין:

תודה רבה. חברת הכנסת קולט אביטל, ואחריה - חבר הכנסת בריילובסקי.

קולט אביטל (העבודה - מימד - עם אחד):

אדוני היושב-ראש, היום קראתי באינטרנט ידיעה שזעזעה אותי, על שני שוטרים מירושלים שניצלו את מעמדם; הם נקראו לעזור לאשה במצוקה נפשית, הם הציעו לה ללכת לבדיקה פסיכיאטרית, כי הבחינו שיש לה בעיות נפשיות, וניצלו את מצוקתה כדי לנצל אותה מינית ולבצע בה מעשי התעללות מינית ולהכריח אותה גם בהמשך להמשיך כאילו בטיפול.

אני פניתי לשר לביטחון פנים. אני חושבת שזה יום עצוב וקשה לכולנו, כאשר מערכת אכיפת החוק בישראל, כל אותם השוטרים שאמונים ואמורים למנוע אלימות פיזית, התעללות בנשים במצוקה, מנצלים את מעמדם, והם אלה שמבצעים בה מעשים אלימים. אני חושבת שכולנו צריכים לפנות לשר לביטחון פנים למצות את הדין עם שוטרים כאלה.

היו"ר ראובן ריבלין:

תודה רבה. חבר הכנסת ויקטור בריילובסקי, ואחריו - חבר הכנסת גפני.

ויקטור בריילובסקי (שינוי):

אדוני היושב-ראש, כנסת נכבדה, בזמן האחרון דובר רבות על שחיתות. למה? מבקר המדינה נותן תשובה: "השחיתות עלולה לפורר את ישראל", לא פחות ולא יותר. באמת כל יום  אנחנו שומעים על מקרים של קשר מסוכן בין הון לשלטון, על עשרות, אם לא מאות, מינויים פוליטיים ועוד ועוד. ופוליטיקאים מהליכוד מעורבים במספר לא קטן של מקרים מהסוג הזה, אין מה לעשות. ועכשיו הם מנסים לטעון שחברי כנסת משינוי מושחתים באותה מידה.

אני שומע בפעם השלישית מחבר הכנסת גדעון סער סיפור על העוזרים של שר הפנים ושל סגן שר הפנים שהיו חברי מועצת שינוי, הגוף הבוחר. בפעם השלישית אני צריך להסביר שזו היתה תקלה טכנית, שזה היה במשך זמן מאוד קצר, ובתקופה הזאת לא היו שום בחירות – זה מה שחשוב.

הם מנסים להשתמש בכל מיני - - -

היו"ר ראובן ריבלין:

זה נאום בן דקה.

קריאה:

הם התפטרו.

ויקטור בריילובסקי (שינוי):

הם התפטרו, כן.

היו"ר ראובן ריבלין:

זה נאום בן דקה, אני נותן לך עוד כמה שניות.

ויקטור בריילובסקי (שינוי):

הם מנסים להשתמש בכל מיני סיפורים כוזבים על לפיד ועל חברי כנסת אחרים. הם לא יצליחו, הציבור הישראלי לא מטומטם ויודע להבחין בין שקר לבין אמת. תודה רבה.

היו"ר ראובן ריבלין:

תודה רבה לחבר הכנסת בריילובסקי. חבר הכנסת משה גפני, ואחריו - חבר הכנסת זחאלקה.

משה גפני (דגל התורה):

אדוני היושב-ראש, אכן הציבור בישראל לא מטומטם.

ג'מאל זחאלקה (בל"ד):

הם חושבים שהוא מטומטם.

היו"ר ראובן ריבלין:

לא להפריע, חבר הכנסת זחאלקה, אתה מדבר בעוד דקה.

משה גפני (דגל התורה):

אדוני היושב-ראש, חברי הכנסת, בשנת 2002 עמד תקציב הישיבות על 1.32 מיליארד. הוא ירד ל-350 מיליון, ללא שום מקביל לו בתקציב המדינה, וכתוצאה מהסכם קואליציוני של סיעת יהדות התורה הוא גדל ב-140 מיליון, כל אחד יכול לעשות את החשבון.

היום היתה בוועדת הכספים העברה כספית של 30 מיליון שקל, שלא משנה באופן עקרוני את המצב, כפי שתיארתי אותו לחבר הכנסת בריזון. ובאמצעותו הגיעה כל התקשורת - היו העברות של מאות מיליוני שקלים, כפי שנעשה כל הזמן בוועדת הכספים, והמיקוד היה בעניין הזה של 30 מיליון השקל.

המציאות הזאת, שבה הצביעות כל כך חוגגת – אפשר להגיד שלא צריך לתת לישיבות כסף, זו עמדתה של סיעת שינוי; אבל להעמיד את העניין הזה כאילו מדינת ישראל יוצאת למלחמה – כך נראה החדר בוועדת הכספים - זאת צביעות במיטבה. ואני מסכים עם חבר הכנסת בריילובסקי, שהציבור בישראל לא מטומטם.

היו"ר ראובן ריבלין:

תודה רבה. חבר הכנסת ג'מאל זחאלקה, ואחריו - חבר הכנסת אלדד.

רשף חן (שינוי):

אפשר לשמוע את הנאום הזה עוד פעם?

משה גפני (דגל התורה):

- - - שחיתות.

מל פולישוק-בלוך (שינוי):

זה לא עניין של שחיתות, זה עניין של עמדה פוליטית גרידא.

משה גפני (דגל התורה):

לא, לא.

היו"ר ראובן ריבלין:

האם אתם רוצים שאני אעשה הפסקה? אני אאפשר לכם לדבר.

ג'מאל זחאלקה (בל"ד):

אחרי שאני אדבר תעשה הפסקה.

היו"ר ראובן ריבלין:

חברת הכנסת מלי פולישוק, כך מנהלים את הוועדה לביקורת המדינה?

מל פולישוק-בלוך (שינוי):

- - -

היו"ר ראובן ריבלין:

אז אני משתדל לעשות זאת גם כאן. דרך אגב, אתמול בלילה, אחרי כל המחלוקות וכל הבעיות הגענו להכרעות – אני לא אומר טובות או רעות - - -

אילן שלגי (שינוי):

- - -

היו"ר ראובן ריבלין:

תודה רבה. בבקשה, חבר הכנסת זחאלקה.

ג'מאל זחאלקה (בל"ד):

כבוד היושב-ראש, המשבר בשלטון המקומי רק מחמיר; 46 רשויות לא מצליחות לשלם משכורות, שאר הרשויות מצבן לא טוב. ראשי הרשויות עושים שמיניות באוויר בשביל לסדר את המשכורות. פיתוח – אין, במיוחד בשלטון המקומי הערבי. מתי ייפול האסימון במשרד הפנים ובממשלה? זו לא בעיה של ראש עיר זה או ראש עיר אחר. מדובר בתופעה, מדובר במחלה, ולא במחלה סתם, אלא במחלה כרונית שכל פעם טיפלו בה באספירין.

אני חושב שהגיע הזמן לצאת בתוכנית חירום קצרת טווח להצלת השלטון המקומי ובתוכנית ארוכת טווח לשינויים מבניים, שלא נחיה במשבר כזה ועם מחלה כרונית כזאת כל הזמן. המצב רק חוזר אחורה. בעשר השנים האחרונות השלטון המקומי הוא בנסיגה מתמדת. לא רק שאין פיתוח, אלא גם לא אוספים את הזבל. תודה.

היו"ר ראובן ריבלין:

תודה לחבר הכנסת זחאלקה. חבר הכנסת אריה אלדד, ואחריו - חבר הכנסת מרגי.

אריה אלדד (האיחוד הלאומי - ישראל ביתנו):

אדוני היושב-ראש, חברי חברי הכנסת, לפני שבועיים התפרסם ב"מעריב" הסיפור התמוה על זוג סטודנטים במעונות הסטודנטים באוניברסיטת בן-גוריון, שביום העצמאות האחרון תלה דגל ישראל בחלון, ולפני כחודש פנה אליו אב הבית וביקש להסיר את הדגל. היתה מהומה מקומית. אני חשבתי שמדובר בניפוח של כל הדברים, אבל היום קיבלתי תשובה מנשיא האוניברסיטה שאומר לי: מדיניות האוניברסיטה בנושא זה היא ברורה - הנוהל מחייב קבלת אישור להנפת דגלים. לא יעלה על הדעת שכל בר-בי-רב יניף דגל על דעת עצמו במקום ציבורי. רק שתדעו, דגל ישראל. דגל ישראל. זה לשירות הציבור, רק שתדעו איפה אתם חיים.

היו"ר ראובן ריבלין:

חבר הכנסת אלדד, תודה רבה. חבר הכנסת יעקב מרגי, ואחריו - חברת הכנסת פינקלשטיין.

יעקב מרגי (ש"ס):

אדוני היושב-ראש, חברי חברי הכנסת, חשבתי תחילה לדבר על ביזיונה של הממשלה מאתמול, אבל לאחר הדיון בוועדה לזכויות הילד ברצוני להפנות את תשומת לבם של חברי הכנסת: יש אלפי ילדים שנמצאים בטראומה, ללא טיפול נפשי, ללא טיפול פסיכולוגי מתאים והולם ולא במידה הרצויה; ואנחנו עלולים עוד שנים רבות לבכות ולבַכות ולהתלונן ולסחוב אחרינו את התופעות של מעשה העקירה הנוראה שהיתה.

היו"ר ראובן ריבלין:

תודה רבה לחבר הכנסת מרגי. חברת הכנסת גילה פינקלשטיין, בבקשה. אחריה - חברת הכנסת מלי פולישוק.

גילה פינקלשטיין (מפד"ל):

אדוני היושב-ראש, כנסת נכבדה, אני רוצה לחזק את דבריו של חבר הכנסת מרגי. המצב הנפשי של בני-הנוער ממשפחות המגורשים מגוש-קטיף מדאיג במיוחד. שלושה בני נוער כבר אושפזו במחלקה הפסיכיאטרית בבאר-שבע והרביעי בדרך. טרגדיה אנושית. אין טיפול לבעיות של הנוער הזה.

להזכירכם, בזמנו בני-הנוער של גוש-קטיף נבדקו על-ידי מומחים ונמצאו עם החסינות הנפשית הגבוהה ביותר. נראה שהציבור ומשרדי הממשלה כבר שכחו את הפוסט-טראומה של בני-הנוער הללו. אף אחד לא מתייחס אליהם כאל בני נוער שזקוקים ליחס מיוחד. אחרי הכול, הם פגועים נפשית, רגשית, חלקם סובלים מאובדן ביטחון עצמי, חלקם עם בעיות קשב וריכוז, חרדות, חוסר תיאבון, חוסר הסתגלות למסגרת, פחדים מרעשים ועוד.

הנוער של גוש-קטיף בא מהבתים הטובים ביותר, הנוער הטוב ביותר. צריך לעזור לו להשתקם ולא להמשיך להרוס אותו. יש לעשות מאמצים לשקם אותם; אחרי הכול הם המאגר האנושי הטוב ביותר שיש למדינה. תודה.

היו"ר ראובן ריבלין:

תודה רבה. חברת הכנסת מלי פולישוק, בבקשה. אחריה - חבר הכנסת עבד-אלמאלכ דהאמשה.

מל פולישוק-בלוך (שינוי):

אדוני היושב-ראש, חברי חברי הכנסת, כמדי יום שלישי אנחנו בענייני שחיתות.

היו"ר ראובן ריבלין:

הלוואי שזה היה רק בימי שלישי.

מל פולישוק-בלוך (שינוי):

זה ברור. גם אתמול דיברתי על ענייני שחיתות, כזכור לך, באי-אמון של שינוי. הבוקר פורסם, בכותרת הראשית בעיתון "הארץ", כי השרה לבנת חתמה על תקנה שבעקבותיה גדל פי-ארבעה תקציב העמותה שמנהלת אמה, וכמובן השרה לא טרחה ליידע אף אחד על הקשר האישי בינה לבין אמה.

לפני שבוע או פחות מזה סיפר כאן בכנסת מבקר המדינה שהוא חוקר פרשת שחיתות אחרת, שבה יש חשד לכאורה למעורבותה של שרת החינוך בדאגת-יתר לבעלה במכרזים, אולי לא במכרזים, של משרד החינוך.

ואני שואלת, האם זו הדוגמה האישית, האם זה החינוך שמקנה לנו ולילדינו שרת החינוך בישראל?

היו"ר ראובן ריבלין:

תודה. אני מזמין את שרת החינוך להגיב, אם היא רוצה. חבר הכנסת עבד-אלמאלכ דהאמשה, בבקשה.

עבד-אלמאלכ דהאמשה (רע"ם):

כבוד היושב-ראש, חברי חברי הכנסת, יש היום כמעט הסכמה כללית שממשלתנו גמרה את סדר-יומה. אומנם ראש הממשלה לא אומר את זה בריש גלי, אבל כולם אומרים את זה. אני אומר שהדברים לא צריכים ראיה. הממשלה הזאת, לאחר שאזרה עוז בנפשה ובדרכה הקלוקלת עלתה על דרך שיכלה להיות כל כך מדינית, כל כך טובה וכל כך מבטיחה לעתיד האזור כולו, והתנתקה מעזה, גם חלקית, חוזרת עכשיו לחלום הישן שאומר: מה שלא הושג בכוח יושג בעוד יותר כוח.

היא חוזרת למדיניות החיסולים. הרמטכ"ל אמר שהמדיניות הזאת היא המדיניות המוצלחת ביותר והטובה ביותר. אני לא יודע מה מוצלח בחיסולים, לאן זה יוביל, איזו הצלחה יש שם. קודמיו הכריזו גם על ניצחונות אחרים, ובסיכומו של דבר המדיניות הזאת גורמת לשקיעה יותר עמוקה בדם ובשפיכות דמים.

אני חושב שטוב תעשה הממשלה הזאת אם תכריז על סיום דרכה ונלך לבחירות. העם ראוי לממשלה אחרת והיא כנראה ראויה למדיניות אחרת. תודה רבה.

היו"ר ראובן ריבלין:

תודה רבה לחבר הכנסת דהאמשה. חבר הכנסת שמואל הלפרט, בבקשה. אחריו - חבר הכנסת מח'ול.

שמואל הלפרט (אגודת ישראל - יהדות התורה והשבת):

אדוני היושב-ראש, כנסת נכבדה, ראש הממשלה החליט להקים ועדה למאבק בעוני. הוא אמר שהפגיעה בשכבות החלשות והתגברות העוני הביאו יותר נזק מהתועלת שהביאה הצמיחה. אולם, משום-מה ראש הממשלה וחברי הוועדה, ממלא-מקומו והמשנה לו, לא מזכירים אפילו ברמז קל את הצורך בפתרון העוני בקרב הילדים. אדוני היושב-ראש, 714,000 ילדים עניים ורעבים יש במדינת ישראל. שליש מילדי ישראל גדלים בעוני ובתסכול, ונושא זה לא מופיע כלל בסדר-יומה של הוועדה.

אני פונה לראש הממשלה ולחברי הוועדה לתת עדיפות ראשונה למצוקת העוני והרעב בקרב ילדי ישראל ולצרף לוועדה חבר המכיר מקרוב את בעיית העוני בקרב ילדי ישראל.

היו"ר ראובן ריבלין:

תודה לחבר הכנסת הלפרט. חבר הכנסת עסאם מח'ול, בבקשה. אחריו - חבר הכנסת שלגי.

עסאם מח'ול (חד"ש-תע"ל):

אדוני היושב-ראש, בשני מקומות בעולם מתרחשים בימים אלה אירועים שמושכים את תשומת הלב.

האחד הוא סטירת הלחי המצלצלת שקיבל הנשיא בוש בארגנטינה בוועידת שתי האמריקות, בניסיון להקים אזור סחר חופשי, שבשבילו הוא סחר חופשי להון אבל הגבלות מכל הסוגים לכוחות העבודה ולזכות לחפש עבודה.

האירוע שיותר ממקד את תשומת הלב הוא מה שקורה בפרברי פריס, בשכונות העוני של העיר הגדולה הזאת, עיר האורות. אנחנו עדים להתפרצות רחבה וענפה, הפגנות ללא תקדים שחשפו את האפליה ואת הגזענות שהן מנת חלקם של הצעירים והשכונות שבהן הם מתגוררים.

היו"ר ראובן ריבלין:

רבותי, יש לנו דיון על זה.

עסאם מח'ול (חד"ש-תע"ל):

יש שטות אחת גדולה והיא שמנסים לדבר על זה במונחים של מלחמת תרבויות. מה שקורה בפרברי פריס הוא שהמדינה שזנחה את האזורים האלה, שנסוגה מהאזורים האלה ונסוגה מתפקידיה, היתה צריכה לחזור עם תפקידים חדשים, בעיקר עם תפקיד של הפעלת כוח ודיכוי כדי לטפל בבעיה חברתית. זה עוד סימן לאותה השתקפות של מדיניות ניאו-ליברלית שמבטיחים לנו כיום.

היו"ר ראובן ריבלין:

תודה רבה. זו לא הצעה לסדר-היום, זה נאום בן דקה. באמת חשבתי שהרבה יותר אנשים ידברו על העניין בנאומים בני דקה. רבותי, אם הממשלה מסכימה, בנשיאות קבענו שיתקיים דיון מחר. אני לא יודע איזה שר יכול להשיב בשם צרפת.

חבר הכנסת אילן שלגי, בבקשה. אחריו - חבר הכנסת אורי אריאל.

אילן שלגי (שינוי):

אדוני היושב-ראש, ברצוני לספר היום על שחיתות ציבורית בהוד-השרון. התקציב אושר על-ידי מועצת העיר ברוב של שמונה נגד שבעה ביום 30 ביוני, היום האחרון לאישור, שאם לא כן, יסיימו ראש העיר והמועצה את כהונתם. נציג ש"ס, מר עופר הדרי, אשר הסכם קואליציוני עמו לא הוצג מעולם, תמך בתקציב.

מר הדרי מכהן כיושב-ראש המחלקה לתרבות תורנית המעבירה תקציבים רבים לעמותות חרדיות, בהן כאלה המשלמות שכר לו ולרעייתו ואשר הוא בעל זכות חתימה בהן. חברת סיעת שינוי במועצה, ברכת קלימשטיין-לוי, וחבר שינוי, עורך-הדין אורן ויינברג, עתרו בעניין זה לבית-המשפט ופנו לוועדה למניעת ניגוד עניינים במשרד המשפטים. הוועדה קיבלה את עמדתם וקבעה לפני שבועיים כי נציג ש"ס מצוי בניגוד עניינים ולא יוכל להמשיך בתפקידו כיושב-ראש המחלקה התורנית וכחבר בוועדות הכספים והתמיכות.

יש לשים סוף לשחיתות הציבורית גם בשלטון הציבורי. אני מבטיח להמשיך ולעקוב.

היו"ר ראובן ריבלין:

תודה לחבר הכנסת שלגי. חבר הכנסת אורי אריאל, ואחריו - חבר הכנסת רשף חן.

אורי אריאל (האיחוד הלאומי - ישראל ביתנו):

אדוני היושב-ראש, חברי חברי הכנסת, החזית הכתומה בכנסת, שתפקידה לטפל בצד האנושי, והאנושי בלבד, של עקורי גוש-קטיף וצפון השומרון, עושה מאמץ פה בכנסת בסיוע ובעידוד היושב-ראש להביא את מצוקותיהם ואת זעקתם לבית.

היום התקיים דיון בוועדה לזכויות הילד, ובו אמר פרופסור קדמן: גורשו כ-4,000 ילדים והמדינה מתעלמת מהם. מינהלת סל"ע היא כישלון טוטלי. אלה דברים של אדם מומחה, שעניינו טיפול בילדים.

בינתיים התכנסה היום גם ועדת הכספים, בראשותו של ליצמן, ודנה עם מנכ"ל משרד ראש הממשלה ואחרים. הדיון היה טוב, אך רק בתחילתו היושב-ראש קיבל את בקשתי שנקיים סיור. כך תעשה גם הוועדה לזכויות הילד. טוב מראה עיניים ממשמע אוזניים.

מה שהיה פה אתמול בכנסת בעת מינוי השרים, או יותר נכון אי-מינוי השרים, והטיפול במגורשים, מצריכים ללכת לבחירות, ומייד. תודה רבה.

היו"ר ראובן ריבלין:

תודה רבה. חבר הכנסת רשף חן. רבותי, להקפיד על הדקה. חבר הכנסת רשף חן, ואחריו – חבר הכנסת ואסל טאהא. בבקשה.

רשף חן (שינוי):

אדוני היושב-ראש, ראשית, אני לא יכול שלא להודות לחבר הכנסת גפני על שטרח והזכיר שבהיות סיעת שינוי בממשלה קטן תקציב ההעברות למוסדות חרדיים בלמעלה ממיליארד שקלים, ששינוי עזבה את הממשלה כאשר ניסו להגדיל אותו ב-140 מיליון שקלים, ושחברי שינוי בוועדת הכספים נלחמים ככל יכולתם כדי שהכספים האלה לא יוחזרו. אני מודה לו, ואני אודה לו בכל פעם שהוא יציין את העובדות האלה, מפני שאנחנו מאוד גאים בהן.

אך לא על זה רציתי לדבר. רציתי להזכיר, אדוני היושב-ראש, אפרופו שחיתות, את מיפקד מפלגת העבודה, על רקע הפריימריס שסוף-סוף הם מצליחים לקיים שם, ולהזכיר בבית הזה את הבעיה הגדולה שהדמוקרטיה הישראלית סובלת ממנה בשתי המפלגות הגדולות, את המצב שבו מסתובבים אנשים ופוקדים מתפקדים פיקטיביים, קונים אותם, משלמים את דמי התפקדותם ומחזיקים לעצמם ערמות-ערמות, קבוצות-קבוצות, של פיונים חסרי דעה, שהם סוחרים בהם ומוכרים וקונים אותם בתמורה לכוח פוליטי, שאותו הם ממירים אחר כך כאשר הם יושבים לנו פה במזנון הכנסת, במשרדי הכנסת, במשרדי הממשלה.

היו"ר ראובן ריבלין:

חבר הכנסת רשף חן, זה נאום בן דקה, זו לא הצעה לסדר-היום. אדוני יכול באופן חופשי לדבר בכנסת כיושב-ראש סיעה.

רשף חן (שינוי):

בזה אני מסיים, אדוני היושב-ראש - אנחנו צריכים למצוא דרך להתגבר על השחיתות הזאת.

היו"ר ראובן ריבלין:

תודה רבה. חבר הכנסת ואסל טאהא, ואחריו – חברת הכנסת אראלה גולן.

ואסל טאהא (בל"ד):

אדוני היושב-ראש, חברי הכנסת, ביום האחרון בחודש הרמדאן, לפני עיד אל-פיטר, פרסמה ממשלת ישראל שהיא מאפשרת לקרובי משפחה לבקר את קרוביהם בגדה וגם ברצועה. משפחות רבות נכנסו על מנת לבקר, הן סיימו את הביקור והופתעו כשחזרו – אנשי הצבא והמחסומים מנעו מהם לחזור. למשל, הגברת פיריאל חסן אבו-מוחארפ תקועה במסוף ברצועת-עזה והכוחות הישראליים לא מאפשרים לה לחזור לחיק משפחתה, לילדיה בנגב. מצד אחד מאפשרים ומרשים, ומצד שני מונעים. אני קורא לכל הגורמים לאפשר לגברת הזאת לחזור לילדיה, למשפחתה בנגב, ולעוד משפחות שלא יכלו לחזור - לחזור לבתיהן.

היו"ר ראובן ריבלין:

תודה רבה. חברת הכנסת אראלה גולן. חבר הכנסת ליבוביץ, אני אתן לך בסוף לעלות ולחדש את המסורת שהתחלנו בה. בבקשה, חברת הכנסת אראלה גולן.

אראלה גולן (שינוי):

אדוני היושב-ראש, כנסת נכבדה, גם לי יש סיפור על שחיתות, והפעם שחיתות ברשות שדות התעופה. לא פחות מ-20 קרובי משפחה סובבים את יושב-ראש ועד העובדים של רשות שדות התעופה. לפני יותר משלושה חודשים הגשתי שאילתא בנושא לשר התחבורה, ותשובתו היתה שרק לאחרונה החל משרדו לנקוט אמצעים שיוודאו שאין ניגוד אינטרסים, ואף הוסיף שהוא יכניס מערכת ממוחשבת שתסייע לו לאתר קרובים של מועמדים למשרות.

מל פולישוק-בלוך (שינוי):

- - -

היו"ר ראובן ריבלין:

לא להפריע, יש לה דקה.

אראלה גולן (שינוי):

קודם כול, השאלה היא מה עם אלה שכבר ניצלו את הפרצה, ומדובר ברשימה מאוד ארוכה של אנשים, ביניהם מעורבים יושב-ראש ועד עובדי "מקורות", וגם בנו של יושב-ראש ועד עובדי "בזק". אני מסרבת להאמין שידו של כבוד שר התחבורה כל כך קצרה שהוא לא יכול לפתור את הבעיה מהשורש. בעצם, מה שקורה הוא שיש פיקוח מאוד רופף ואמירתו מאוד לא נחושה, והקרובים ממשיכים, ללא מכרז וללא הליך קבלה אובייקטיבי לעבודה, להחזיק במשרות שחלקן רגישות וחלקן דורשות מיומנות וכישורים. תודה רבה.

היו"ר ראובן ריבלין:

תודה רבה. רבותי, להקפיד על דקה. חבר הכנסת ואסל טאהא – אדוני כבר דיבר. חבר הכנסת צבי הנדל, ואחריו – חבר הכנסת רצאבי.

צבי הנדל (האיחוד הלאומי - ישראל ביתנו):

מכובדי היושב בראש, סיעת האיחוד הלאומי ערכה שניים-שלושה דיונים בנושא השחיתות, ובלי לפגוע ולהמעיט בערך הדוגמאות שהבאתם, הכול קטן-קטן, מקומי, ניתן לתיקון, לפעמים אפילו חצי אנושי. אנחנו מדברים על המדינה כולה, שמי שעומד בראשה מקרין על האחרים, משפיע על הפרקליטות, משפיע על המשטרה. אני לא רוצה להעלות פה עכשיו נושאים נקודתיים, אבל מצב המדינה היום בהנהגת הממשלה הזאת הוא ברמות כאלה של שחיתות, שנזקקנו לבנק העולמי שיאמר שבכל העולם המערבי הנאור אין ממשל מושחת כמו בישראל.

היו"ר ראובן ריבלין:

תודה רבה לצבי הנדל. חבר הכנסת אהוד רצאבי, בבקשה, ואחריו – חבר הכנסת אליעזר כהן, הידוע בפי כול בישראל כצ'יטה. בבקשה.

אהוד רצאבי (שינוי):

אדוני היושב-ראש, חברי הבית, אל נא יטעו יושבי בית זה, אל נא יטעה הציבור, השחיתות אינה רק בממשלה, היא מתפשטת כגידול ממאיר. והנה, היום גילינו שחיתויות נוספות ברשויות המקומיות. ראש מועצת ירוחם, אלמקייס, פוטר אתמול על-ידי שר הפנים, מאחר שלא הגיש תקציב כפי שמתחייב לפי החוק. גם ראש מועצת אלעד, צביקה כהן, מואשם במינויים ללא מכרז, ובכך הוכיח כי אינו למד מניסיונו של קודמו בתפקיד, צוריאל קריספל, שנקנס בסך חצי מיליון שקלים בגין אותה עבירה – מינויים ללא מכרז.

אני בטוח כי אם נחפור עוד טיפה, לא עמוק מדי, יתגלו שחיתויות רבות בשלטון המקומי, מינויים שלא כדין, נפוטיזם, שוחד, אי-גביית מסי עירייה ועוד, שללא כל ספק בגינם עובדי הרשויות לא מקבלים משכורות. תודה.

היו"ר ראובן ריבלין:

תודה רבה לחבר הכנסת רצאבי. הנה, תראו דוגמה, אפשר לומר הכול בזמן המוקצב. חבר הכנסת כהן, גם אתה אף פעם עוד לא עברת אפילו חצי מהזמן.

אליעזר כהן (האיחוד הלאומי - ישראל ביתנו):

אדוני היושב-ראש, יש לנו בעיה, בעיה חריפה מאוד, שוחחתי עכשיו עם העובדים היקרים שלך בכנסת וגילינו שיש לנו בעיה רצינית – מה נעשה עם קבוצות הספורט שלנו, של מדינת ישראל, "הפועל פתח-תקווה" ו"מכבי תל-אביב", כשהן יצאו לשחק למשל במקום לא בטוח כל כך כמו פריס או בריסל או ברלין? אלה מקומות כל כך לא בטוחים בעולם, שסח'נין היום היא גן-עדן לידם. אני חושב שאנחנו צריכים לבדוק ברצינות לא לשלוח את נבחרות הספורט שלנו לבירות העולם שהטיפו לנו מוסר והצביעו עלינו כשהמקום לא היה בטוח כאן. למה הוא לא היה בטוח כאן? בדיוק מאותה סיבה שאצלם לא בטוח עכשיו.

היו"ר ראובן ריבלין:

חבר הכנסת כהן, אני מסכים לכל מלה שאמרת, למעט דבר אחד: אני מבקר בסח'נין לעתים מזומנות, וזה גן-עדן. אני מתקבל בצורה יפה ביותר.

אליעזר כהן (האיחוד הלאומי - ישראל ביתנו):

הוא שאמרתי, סח'נין היא גן-עדן. היום פריס היא גן-עדן?

היו"ר ראובן ריבלין:

אתה אומר שהיום על-יד פריס כל דבר הוא גן-עדן, אפילו עזה. אל תגיד סח'נין; סח'נין מקום מקבל אורחים בצורה נפלאה.

אליעזר כהן (האיחוד הלאומי - ישראל ביתנו):

אני מקבל את ההערה, אדוני היושב-ראש. אני אגיד את זה בעברית צחה: סח'נין גן-עדן, ו"באבוה".

היו"ר ראובן ריבלין:

לא "באבוה", היא גן-עדן. נקודה. תודה רבה.

חברת הכנסת אתי לבני, בבקשה, ואחריה – חבר הכנסת יאסינוב, ויסיים חבר הכנסת אילן ליבוביץ, שאותו אני אזמין לעלות לבמה, כי הוא בא לציין את האנשים הנהרגים בכבישי הארץ. אני חושב שהוא פתח במסורת חשובה ביותר, הלוואי שלא נצטרך למסורת הזאת. חברת הכנסת אתי לבני - בבקשה, גברתי.

אתי לבני (שינוי):

אני רוצה להתייחס לשלושה נושאים בקצרה. הדבר הראשון הוא מה שאמר חבר הכנסת אורי אריאל על הדברים של פרופסור קדמן. ראיתי אותו בטלוויזיה ושמעתי אותו אומר, וכך התברר גם בוועדה, שיש ניסיון אמיתי, כן, רציני ומלווה בכספים לפתור את הבעיה של הקטינים שהם חלק מהמפונים מגוש-קטיף. נכון שיש כשלים, נכון שיש בעיות, אבל יש ניסיון רציני, ואי-אפשר להטיח את זה נגד הממשלה או נגד מינהלת סל"ע בנושא הזה.

הדבר השני הוא התנהלות השוטרים, לא רק שם בירושלים, כפי שציינה חברת הכנסת קולט אביטל, אלא גם היום בנתניה שמענו על שוטרים שבמקום לטפל במקרה של הכאת קטין על-ידי קטינים אחרים, הם הסתובבו בניידת והתעלמו לגמרי מהתלונות של בני המשפחה. זה דבר שדורש חקירה, ואנחנו בתור ועדת החוקה, כמסגרת של ועדה לבדיקת שחיתות, נבדוק את תפקוד המשטרה בכל אותם המקרים, בכל המעשים האלה.

הדבר האחרון שאני רוצה להתייחס אליו, והוא מתחבר לנושא שאנחנו חוזרים ומדברים עליו - שחיתות ומינהל תקין, נושא המינהל התקין, נושא מינהל מקרקעי ישראל, שעובר כמו תפוח אדמה חם ממשרד למשרד, ובתוך כמה חודשים כל פעם שר אחר ממונה - שר הפנים, משרד ראש הממשלה, משרדים אחרים, עכשיו הוא הגיע למשרד התיירות - - -

היו"ר ראובן ריבלין:

חברת הכנסת לבני, את מיצית את - - -

אתי לבני (שינוי):

הנושא כל כך חשוב, כל כך משמעותי. רק לפני כמה ימים קיבלנו הצעת חוק בנושא מינהל - - -

היו"ר ראובן ריבלין:

חברת הכנסת לבני, זו לא הצעה לסדר, זה נאום בן דקה. דקה שלמה דיברת על דבר חשוב. את לא יכולה להתחיל - - -

אתי לבני (שינוי):

הנה, סיימתי. תודה רבה.

היו"ר ראובן ריבלין:

לא, כי פשוט - אחרת לא נעשה את זה כנאומים בני דקה, אנשים ידברו - - -

יוסף פריצקי (צל"ש - ציונות, ליברליות ושוויון):

גזל הזמן הזה – זו ממש שחיתות.

היו"ר ראובן ריבלין:

לא להגזים, אבל עם זה, צריך לעמוד בלוח הזמנים. חבר הכנסת יגאל יאסינוב, בבקשה. כבוד סגנית השר, מחליפתו של שמעון פרס, את יכולה להשיב. את תוכלי להשיב, אם את רוצה, על כל דבר.

יגאל יאסינוב (שינוי):

אדוני היושב-ראש, אני רוצה לדבר על משהו, ואני לא יודע אם להגדיר את זה כשחיתות או סתם אטימות, או בזבוז זמן הכנסת על-ידי שר הפנים. לפני חודשים מספר העברנו פה הצעת חוק שלי - צוות לתיקון ליקויים ברשויות מקומיות. רק מה? לפני  כמה ימים קיבלתי הודעה ממרכז השלטון המקומי, שהם לא יודעים, אפילו שהחוק יצא ברשומות, והם כבר היו צריכים ליישם אותו - הם לא יודעים עליו כי משרד הפנים לא פרסם, משום-מה, את דבר קיום החוק הזה ולא הביא את זה לידיעת ראשי הערים והרשויות המקומיות. אם זו לא שחיתות, אז מה השם של זה? סתימות? אידיוטיות? אני לא יודע מה, אני מצטער שאני משתמש במלים כאלה, אבל במשרד הפנים, כשפניתי ושאלתי: למה אתם לא עושים את העבודה שלכם? הם לא ענו. אם זו לא שחיתות, אז מה זה?

היו"ר ראובן ריבלין:

חברי הכנסת, יש לנו עוד שניים לפני ליבוביץ - חבר הכנסת אחמד טיבי, והאחרון, לפני חבר הכנסת ליבוביץ, יהיה חבר הכנסת יצחק כהן. בבקשה, חבר הכנסת טיבי.

אחמד טיבי (חד"ש-תע"ל):

אדוני היושב-ראש, זה הנאום התשיעי שאני יכול לכנות אותו "נאום הרמזור בטייבה". מזמן לא התייחסנו לרמזור בצומת הדרומי - - -

יעקב מרגי (ש"ס):

מחורף לחורף.

אחמד טיבי (חד"ש-תע"ל):

בדיוק. מחורף לחורף, וככל שיש תאונות דרכים.

יעקב מרגי (ש"ס):

הייתי בטוח שכבר - - -

אחמד טיבי (חד"ש-תע"ל):

נכון. אדם סביר מן היישוב ומעל לממוצע, כמו חברי חבר הכנסת, סבר לתומו שלא יעלה על הדעת שבמדינה יהודית דמוקרטית יקלו ראש בחייהם של אזרחים, ערבים במקרה זה, ושנים על גבי שנים, אדוני היושב-ראש, לא יהיה רמזור בטייבה. אף שיש חבר הכנסת בן היישוב, שכבר פנה לשר א', אחר כך - לשר שבא אחריו, אחר כך - לשר שבא אחריו, וכולם הבטיחו, והם יהודים ודמוקרטים; אגב, שלושת השרים הם שרים יהודים ודמוקרטים. אף אחד מהם עדיין לא השכיל לעלות לרמה הנשגבת הזאת של ביצוע והקמת רמזור בצומת הכניסה לטייבה, אדוני היושב-ראש. היעלה על הדעת? הכוונה - הייתכן?

קריאות:

- - -

צבי הנדל (האיחוד הלאומי - ישראל ביתנו):

אם ראש העיר היה פונה, הייתם מקבלים.

היו"ר ראובן ריבלין:


בבקשה, חבר הכנסת יצחק כהן. תראו איך אפשר לומר דבר בצורה נוקבת בדקה. חבר הכנסת טיבי הוכיח.

יצחק כהן (ש"ס):

תודה, אדוני היושב-ראש, אני מודה לך על שאפשרת לי לדבר.

אדוני היושב-ראש, קצת היסטוריה. בווייטנם, כשרצו לחנך ציבור מחדש, היו לוקחים אנשים, בקבוצות המוניות, ופשוט מענים אותם, לא נותנים להם פרטיות, לא נותנים להם שום דבר שיש בו יסוד משפחתי. "קבוצות חינוך" קוראים לזה, קבוצות של חינוך מחדש. זה בדיוק מה שהממשלה עושה למגורשים מגוש-קטיף. אני מבקר אותם במרכזי הגירוש. מרכזים אותם בקבוצות. האנשים האלה הם על סף איבוד שפיות דעתם, אדוני היושב-ראש. אסור לנו לשתוק, כחברי הכנסת. לבית הזה אסור לשתוק. התקרה הזאת צריכה לרעוד. מענים את הציבור הזה. כבר הרסו להם את הבתים, כבר גירשו אותם מהבתים, היום מענים אותם עינויי נפש שלא ייאמנו, אדוני היושב-ראש. זה לא יכול להיות.

אדוני היושב-ראש, אנא ממך. אני מכיר את הרגישות שלך. קח את הנושא הזה. מה שעושים למגורשים האלה במרכזי הגירוש, בבתי-המלון האלה - זה לא ייאמן. זה לא ייאמן. אדוני היושב-ראש, אנא ממך - קיים דיון על הנושא הזה, במיוחד: עינויי הנפש שעוברים המגורשים אחרי שאיבדו את כל עולמם. למה לענות אותם היום, למה?

היו"ר ראובן ריבלין:

תודה. חבר הכנסת יצחק כהן - לפני שאני מזמין את חבר הכנסת ליבוביץ, שפתח בפעולה חשובה בניסיון להילחם בתאונות הדרכים - אנחנו פועלים יום-יום כדי להקל נקודתית מצוקות כאלה ואחרות, או למצוא להן פתרונות. עם זאת, כמו שאמר אחמד טיבי, במדינה יהודית דמוקרטית, האם יכול לקרות כדבר הזה? אסור שיקרה לערבים, ודאי, בהשוואה - פה יש מגורשים, אסור שיקרה לכל אזרח במדינת ישראל, גם אם הוא יהודי. וגם אני מצטרף לקריאתך.

צבי הנדל (האיחוד הלאומי - ישראל ביתנו):

- - - ערבי מגורש - - -

היו"ר ראובן ריבלין:

אני רוצה לומר לכם שמבקר המדינה - נמסר לי - העביר לממשלה דוח שבו הוא מבקש תגובה, ואני מתאר לי שלקראת סוף החודש או באמצע חודש דצמבר, יחד עם חברת הכנסת פולישוק, יושבת-ראש הוועדה, אנחנו נקבל את הדוח, כנציגי העם בכנסת. חבר הכנסת ליבוביץ, בבקשה.

אילן ליבוביץ (שינוי):

אדוני היושב-ראש, חברות וחברי הכנסת, חשבתי, לתומי, שכמי שמנסה להילחם בתאונות הדרכים מוקנית לי איזו חסינות, אבל ביום שבו יצאנו לפגרה, בדרכי לעלות לירושלים, גם אני חוויתי תאונת דרכים לא קלה, ונאלצו לפנות אותי באמבולנס ממקום התאונה. כפי שאתה רואה - אני שלם, אך אני כל שבוע מציין פה מעל הבמה, או מהצד, ליתר דיוק, את מי שנהרגו בתאונות הדרכים. רק צריך לזכור שהרבה יותר נפצעים מדי שבוע בתאונות הדרכים, וחלקם, תהליך השיקום והחזרה שלהם לחיים הוא כל כך ארוך, שלפעמים הסבל הוא בל יתואר.

בין 30 לאוקטובר ל-5 בנובמבר נהרגו בכבישי ישראל 11 איש, ואלה שמותיהם: אבראהים חמודה מבית-חנינא החדשה, בירושלים, מריפאת נואל בן אחמד מוואדי-סלמה, עמאר ומטאב אבו-כף משבט אבו-כף, נואף קרינאווי מלוד, אילן ורון מרעננה, צ'רדה קראון מכרמיאל, השמה אבו-יוסף חלבי מדאלית-אל-כרמל, אבי דגן מפתח-תקווה, איתן בן-שימול מתל-אביב ואביב לוי משער-העמקים. יהי זכרם ברוך.

היו"ר ראובן ריבלין:

אני מאוד מודה לחבר הכנסת ליבוביץ.

רבותי חברי הכנסת, תם החלק הזה של נאומים בני דקה בישיבה היום.



הצעת חוק לתיקון פקודת בתי-הסוהר (מס' 31) (מינוי רופאים בידי הנציב), התשס"ה-2005
[רשומות (הצעות חוק, חוב' מ/189).]
(קריאה ראשונה)

היו"ר ראובן ריבלין:

אנחנו ממשיכים בסדר-היום. יעלה ויבוא סגן השר לביטחון פנים על מנת להציע הצעת חוק לתיקון פקודת בתי-הסוהר (מס' 31)  (מינוי רופאים בידי הנציב), התשס"ה-2005. בבקשה, אדוני.

סגן השר לביטחון פנים יעקב אדרי:

אדוני היושב-ראש, חברי הכנסת, הצעת חוק זו נועדה להתאים את המצב המשפטי בכל הנוגע למערך הרפואי בשירות בתי-הסוהר למצב הנהוג הלכה למעשה, ואשר מהווה הסדר הולם ונכון יותר לפעילותו התקינה והיעילה של שירות בתי-הסוהר. עד היום, הרופאים שמונו בשב"ס גויסו, אבל היתה תקנה מקום המדינה, שמי שבוחר אותם, מי שממנה אותם, הוא מנכ"ל משרד הבריאות, וההליך הזה נראה לא נכון. הגיע הזמן לשנות אותו. מובן שכל זה נעשה לאחר בדיקה ארוכה ויסודית של כל הגורמים.

המינוי, כאמור, נעשה באמצעות משרד הבריאות. מדובר ברופאים שהוסמכו על-ידי משרד הבריאות ואשר מגויסים לשירות בתי-הסוהר. מצב דברים זה בחנו לאחרונה, כפי שאמרתי,  ועדה מקצועית שמונתה על-ידי מנכ"ל משרד הבריאות ואנשי המקצוע של השב"ס, והוחלט לשנותו. הפיקוח על הטיפול הרפואי אשר לו זוכים האסירים נעשה הן באמצעות המנגנונים של שירות בתי-הסוהר והן על-ידי גורמי ביקורת חיצוניים במשרד לביטחון פנים ובגופים נוספים. אשר על כן, מוצע לתקן את נוסח הסעיף בפקודת בתי-הסוהר ולקבוע בו כי את תפקידיו של רופא בשב"ס ימלא רופא שמינה הנציב.

בהמשך לכך, מוצע לתקן שני סעיפים נוספים בפקודה. סעיף 82 לפקודה קובע, כי המבקש להתגייס לשירות ייבדק "בדיקה רפואית ממשלתית". מוצע למחוק את המלה "ממשלתית" ולאפשר למתגייס להיבדק כל בדיקה רפואית שאושרה על-ידי גורמי שב"ס לצורך גיוסו.

בנוסף, סעיף 87 לפקודה קובע, כי שחרורו של סוהר מהשירות מטעמי בריאות יכול להיעשות לפי קביעתה של ועדה רפואית ממשלתית. מוצע להתאים את זה, למחוק את המלה "ממשלתית" ובמקומה לקבוע: "ועדה רפואית שמינה הנציב". ועדה כזאת היא הגוף ההולם להערכת התאמתו של סוהר לשירות, מבחינת מצבו הבריאותי.

אישורם של תיקונים אלה בפקודת בתי-הסוהר יאפשר התאמה בין נוסח הפקודה למצב הנהוג בנושאים אלה בשירות, בהתאם לצורכי הארגון ולאופן ניהולו. בהתאם לכך, על דעת הממשלה, אבקש מחברי הכנסת לתמוך בהצעת החוק. תודה.

היו"ר ראובן ריבלין:

תודה לסגן השר היקר, חבר הכנסת יעקב אדרי. אני מזמין את חבר הכנסת מאיר פרוש - אינו נוכח. חבר הכנסת עסאם מח'ול - אינו נוכח. חבר הכנסת אחמד טיבי - נכח ואינו נוכח כרגע. חבר הכנסת דניאל בנלולו - אינו נוכח. חבר הכנסת משה גפני - אינו נוכח. חבר הכנסת יעקב מרגי, בבקשה. אחריו - חברי הכנסת אורי אריאל ויוסף פריצקי. אחריהם - חבר הכנסת מוחמד ברכה, ואם לא יהיה - חבר הכנסת ג'מאל זחאלקה, ואם לא יהיה - חבר הכנסת יגאל יאסינוב, ואם לא יהיה - חבר הכנסת בנימין אלון, ואם לא יהיה - חבר הכנסת דוד טל, ואחריו - חברי הכנסת אריה אלדד, צבי הנדל ועזמי בשארה, ואחרון הדוברים הוא חבר הכנסת נסים זאב.

יעקב מרגי (ש"ס):

אדוני היושב-ראש, חברי חברי הכנסת, מכובדי סגן השר, אין ספק שצריך לתקן את החוק הישן. ודאי שאתמוך בחוק.

אדוני היושב-ראש, אני חייב, למרות הזעקה שנשמעה כאן שוב, לומר את התחושות הקשות שנשמעו בוועדה לזכויות הילד על מצבם של ילדי המגורשים, ואני לא נכנס לוויכוח האידיאולוגי מי אשם ולמה. את אותו ילד לא מעניין מי אשם, הוא ילד, הוא צריך לקבל את הסעד. התחושה שלי היא שהמדינה עושה, אך לא עושה די ולא עושה כפי שצריך לעשות בשעות משבר ומצוקה.

כמי שהתעסק בתחום אוכלוסין בשעת-חירום, רבות דנו ורבות התייחסנו לכך בשיתוף בעלי מקצוע. אבחנה אחת ויחידה היתה לכולם: הפינויים של אוכלוסייה לבתי-מלון עשו רק נזק. טיפלתי בקבוצה שפונתה מהצפון במבצע "ענבי זעם" לכיוון באר-שבע, היתה תקופה קצרה במלון, ואחר כך צצו תופעות קשות. ומדובר בתקופה כל כך קצרה. אז תארו לכם מה קורה למשפחות שלמות שאיבדו הכול, את ההוויה המשפחתית, את ההוויה הקהילתית, את מקור פרנסה - הכול התפרק להם. חברה של ילדים, בתי-ספר – אין להם. המדינה מטפלת בהם לפי הספר.

אני חושב שהמדינה צריכה להכריז מצב חירום לגבי סוגיית העקורים ששוהים בבתי-מלון, ששוהים באתרים כמו "עיר האמונה", כמו צומת יד-מרדכי.

אדוני היושב-ראש, ברשותך אסיים. אי-אפשר להתעלם מהמחזה המביש של הממשלה מאתמול. אני חושב שמסקנה אחת ויחידה היא: ראש הממשלה, אסור לו להיאחז בקרנות המזבח. צריך להסיק את המסקנה, לפזר את הכנסת וללכת לבחירות, ויפה שעה אחת קודם. תודה.

היו"ר ראובן ריבלין:

תודה רבה. חבר הכנסת אורי אריאל, בבקשה. אחריו - חבר הכנסת יוסף פריצקי. אני סוגר את הרשימה. אחרון הדוברים הוא חבר הכנסת רשף חן.

אורי אריאל (האיחוד הלאומי - ישראל ביתנו):

אדוני היושב-ראש, חברי חברי הכנסת, זאת הצעת חוק מעניינת. לא הבנתי מי פתאום נזכר בה כדי לסדר את זה.

היו"ר ראובן ריבלין:

מצאו לקונה.

אורי אריאל (האיחוד הלאומי - ישראל ביתנו):

סתם מעניין איך פתאום מישהו נזכר באיזו בעיה. הפרקטיקה לא היתה לפי החוק.

סגן השר לביטחון פנים יעקב אדרי:

התעוררה בעיה וצריך היה לפתור אותה.

אורי אריאל (האיחוד הלאומי - ישראל ביתנו):

הבעיה היא שזה חוק לא מעניין. יש עוד פרקטיקות שלא עובדות. יש למשל פרקטיקה שראש הממשלה רוצה להעביר מינוי שרים לממשלה, שרים חשובים: שר התעשייה, השר לקליטת עלייה. ראש הממשלה אומר שמה שהוא הכי מחשיב זה קליטת עלייה, והפרקטיקה היתה פה אתמול שזה לא עובד.

מי ימנה רופא לראש הממשלה בעניינים האלה? בריאותו האישית, הוא העיד שהיא טובה. ברוך השם, עד מאה-ועשרים, אם אפשר להוסיף - אדרבה. שלא יהיה ראש ממשלה, אבל שיהיה בריא. מי ימנה רופא לראש הממשלה? למשל, ראש הממשלה לא הצליח למנות רופאים לילדים המגורשים. לצערנו, לא מדובר ברופאים רגילים, מדובר על רפואת הנפש, כי כל הילדים נפגעו נפשית, גם כל המבוגרים, כל אחד לפי דרכו. אתם יודעים מה? לא רק הם, גם אזרחים אחרים במדינת ישראל נפגעו קשה. מי ימנה להם רופא, סגן השר לביטחון הפנים?

האם אפשר שתהיה התייעצות חשובה עם ראש הממשלה בעניין הזה, ויימצאו המשאבים לטפל בסריטות שהוא סרט את נפש האומה? אם לא, אולי סגן השר יביא הצעת חוק מטעם השר, מטעמו, אנחנו נתמוך בזה. אבל לא ברור אם הצעת החוק הזאת תכלול גם רופא לראש הממשלה.

סגן השר לביטחון פנים יעקב אדרי:

אני מציע לא לרדת כל כך נמוך, זה לא טוב.

צבי הנדל (האיחוד הלאומי - ישראל ביתנו):

את זה תגיד לשרון.

אורי אריאל (האיחוד הלאומי - ישראל ביתנו):

אגיד לך מי ירד ברמה. היה פה לפני כעשרה ימים חבר כנסת שפתח את המושב, כמובן אחרי היושב-ראש, ושמו חבר הכנסת אריאל שרון, הלוא הוא ראש ממשלתנו, גם שלי. אבל הוא לא הזכיר, אפילו לא במלה אחת, את המפונים והמגורשים. בדבריו, שבהם הוא הציג את הפרוגרמה לחודשים הקרובים, למושב החורף, המגורשים היו שקופים, הם לא קיימים. קיים ראש הממשלה, יש לו אינטרסים.

אם אתה שואל את עצמך ואותי מי ברמה הנמוכה, אף שאני צריך הפעם להעיד על עצמי, וזה דבר מאוד לא נוח, נדמה לי שבהקשר זה ראש הממשלה, הפעם הזאת הצליח לגבור עלי. תודה.

היו"ר ראובן ריבלין:

תודה. חבר הכנסת יוסף פריצקי, בבקשה. אחריו - חבר הכנסת מוחמד ברכה. אם לא יהיה - חבר הכנסת ג'מאל זחאלקה, ואם הוא לא יהיה - חבר הכנסת יגאל יאסינוב, ואחריו - חברי הכנסת בני אלון, דוד טל, אריה אלדד וצבי הנדל. לפי המצב כרגע באולם, הדובר הבא הוא צבי הנדל.

יוסף פריצקי (צל"ש - ציונות, ליברליות ושוויון):

אדוני היושב-ראש, רבותי חברי הכנסת, כיוון שברופאים ובבתי-סוהר עסקינן, אני תמה אם יש מחלת אמנזיה סיעתית. אמנזיה סיעתית משמעה שאנשים הנמצאים באותה סיעה נתקפים במחלת השכחה. אתמול הייתי עד לתופעה הזאת, ואולי אתה, אדוני סגן השר, תוכל לבדוק עם רופאי הנציבות אם אכן היא קיימת.

אומר לך, אדוני היושב-ראש, איפה הייתי עד לתופעה הזאת. סיעת ש"ס הגישה אתמול אי-אמון בממשלה בגלל פסיקת בג"ץ, שלדעתה היתה איומה ונוראה, וזה בנושא הזנה של ילדים בביתר-עילית, בבתי-הספר של מוסדות הפטור. לטענתם – טענה ראויה היא, אני לא מסכים אתה בשום פנים ואופן - היה צריך לתת אוכל גם לילדי בית-הספר הזה. חברי סיעת שינוי אמרו לפני שבועות מספר, ובצדק רב, שהבג"ץ צדק, אמרו שהפסיקה הזאת היא פסיקה ראויה, ואני מסכים אתם. הם אמרו שהדבר נכון, ואני מסכים אתם.

לתדהמתי, אדוני היושב-ראש - גם אתה נכחת פה, היית עד לאותה אמנזיה - הם הצביעו יחד עם סיעת ש"ס באי-אמון על ההצעה הזאת. אין לי הסבר אחר, זה קצת קשה, כנראה פשוט תקף אותם משהו. האמנזיה הזאת היא גם מן היושב-ראש, ששכח שיש לו מניות או שהוא דירקטור באיזו חברה, וכנראה הדבר הנורא הזה, אני לא רוצה לומר שחיתות, כי זו כבר מלה שמשתמשים בה יותר מדי, השכחה הזאת מטפטפת מהיושב-ראש למטה אל חברי הכנסת. וישאל אותי היושב-ראש: על רופאים דיברת, ומה עם בתי-הסוהר? אשיב ואומר לו כך: מי שזועק על שחיתות וחמאה על ראשו, שלא יתפלא. תודה.

היו"ר ראובן ריבלין:

תודה רבה לחבר הכנסת פריצקי. חבר הכנסת צבי הנדל, בבקשה.

סגן השר לביטחון פנים יעקב אדרי:

לא כל כך הבנתי אותך.

יוסף פריצקי (צל"ש - ציונות, ליברליות ושוויון):

אני אסביר.

מל פולישוק-בלוך (שינוי):

זה לא כל כך חשוב.

היו"ר ראובן ריבלין:

אני רק לא הבנתי מדוברי סיעת שינוי אם אתם מצביעים בעד החוק הזה או נגד.

מל פולישוק-בלוך (שינוי):

- - -

היו"ר ראובן ריבלין:

הנזק לממשלה, אם לא תומכים בה היא מעלה את זה עוד פעם לקריאה ראשונה. אבל השאלה היא מה הנזק לציבור, זה העניין. השאלה היא מה הנזק לציבור. כי בתוך עמי אני יושב. אם השר מחכה שהקואליציה תעזור לו להעביר חוקים, מוטב לו לשכוח מזה.

מל פולישוק-בלוך (שינוי):

אדוני היושב-ראש, כרגע שמענו שיש לנו בעיית שכחה, מאז שקיבלנו הוראות מיושב-ראש סיעתנו שכחנו. נראה מה יהיה.

היו"ר ראובן ריבלין:

אני אמליץ לפני השר להצביע, שיהיה גם לקח לקואליציה - אם יקרה. עם זאת, אני מודיע לכם,  שמלבד היותנו אנשים פוליטיים אנחנו גם נציגי העם. נדמה לי שהחוק הזה הוא לא פוליטי בכלל.

מל פולישוק-בלוך (שינוי):

החלק הראשון של דבריך מעיד על כך שיש לנו תפקיד.

היו"ר ראובן ריבלין:

נכון, אין לי ספק, אבל תענישו כל אחד בחלקתו. יש פה מספיק חוקים שהממשלה צריכה אותם. את זה הציבור צריך. בבקשה, חבר הכנסת הנדל.

צבי הנדל (האיחוד הלאומי - ישראל ביתנו):

מכובדי היושב-ראש, חברות וחברי הכנסת, רציתי לדבר על דבר אחר, אבל לאחר הדין-ודברים ששמעתי פה בין יושב-ראש הבית לבין החברים בספסלי הכנסת, אני חושב, ואני אומר את זה בהכרה מלאה, וכמעט צמרמורת עוברת בגבי – הלוואי הלוואי היתה לממשלה הזאת האחריות שיש לרוב מוחלט של חברי הבית הזה שכל כך מושמצים. הלוואי הלוואי.

אני אומר לך, אדוני היושב-ראש, בדחילו ורחימו, אילו לא הייתי אני נוגע בדבר - אני לא רוצה, כי זה נראה מתבכיין, כי זה נראה נוגע בדבר, ואתה כאילו בא הנה ומנצל את מעמדך בשביל לבכות על מר גורלך וגורל חבריך. אני משתדל לא לדבר על זה, אני שמח שיש כאלה שלבם, אוזניהם ועיניהם פתוחים והם רואים, שומעים, מדברים ומדווחים. אבל להם אין אחריות. לכן, ולו בשביל לנער, לא עלה בדעתי הדבר, כי דווקא החוק הזה לא נראה לי בעייתי, אבל אולי בשביל לנער אותם קצת, שידעו שיש אחריות בבית הזה, לא רק לרדוף אחרי הכיסא, לא רק להשמיץ זה את זה. לא ראיתי באיחוד הלאומי הרבה פעמים, יש עוד סיעות כאלה, אף שהיא לא הגדולה במפלגות, שימים שלמים אף אחד איננו כאן.

לכן אני מציע, אדוני היושב-ראש, אתה את דבריך אמרת ביושר, ואתה צודק, אין חילוקי דעות,  אבל אני אומר לך שלעתים אתה חייב לחשוב היטב איפה אנחנו נמצאים במדינה הזאת ועם הממשל הזה, ואיך אנחנו יכולים סוף-סוף לנער אותו בשביל שייכנס לתלם. לעתים אתה נותן סטירה, אף-על-פי שאתה אוהב את הילד, כי אולי זה מה שיתקן את דרכיו.

היו"ר ראובן ריבלין:

תודה לחבר הכנסת הנדל. חבר הכנסת עזמי בשארה - אינו נוכח. חבר הכנסת רשף חן, ואחרון הדוברים – חבר הכנסת נסים זאב. לי אין בעיה אם חברים רוצים לחדש את דיבורם, מי שקראתי בשמו ולא היה יכול לדבר. חבר הכנסת מח'ול, אתה רוצה לדבר? בבקשה. אין לי בעיה. היום אין בעיה הואיל ורק האופוזיציה מדברת, כי אני יחד עם סגן השר אדרי וחברת הכנסת קולט אביטל מייצגים את הקואליציה.

רשף חן (שינוי):

אדוני היושב-ראש, חברי חברי הכנסת, חבר הכנסת פריצקי, יש כל מיני מחלות. יש אמנזיה, יש שיטיון, יש כל מיני מחלות. אני אסביר לך את ההצבעה שלנו לאט. סיעת שינוי חושבת שצריך להפיל את הממשלה הזאת מייד, ולכן סיעת שינוי תומכת בהצעות אי-אמון בממשלה. זה פשוט.

יוסף פריצקי (צל"ש - ציונות, ליברליות ושוויון):

אפילו אם הן נגד בג"ץ.

רשף חן (שינוי):

אפילו אם הן בעד אלי ישי לראשות הממשלה, כי אנחנו רוצים להפיל את הממשלה מייד, ובכך אנחנו שונים מכל מיני סיעות, למשל מסיעת צל"ש, ששמתי לב שאתמול הצביעו כל חבריה כאיש אחד, תרתי משמע, בעד הממשלה - אגב, ביחד עם ש"ס. אני חייב לומר בכנות, אני לא יודע ברמה של ידיעה, אבל אני מניח שלסיעת צל"ש, על כל חבריה, היתה סיבה לעשות את זה, ואני מניח שלסיעת ש"ס, על כל חבריה, היתה סיבה לעשות את זה, ואולי הסיבות לא היו כל כך שונות זו מזו, אבל זה כמובן בגדר ניחוש.

יוסף פריצקי (צל"ש - ציונות, ליברליות ושוויון):

הם לא הצביעו בעד הממשלה.

צבי הנדל (האיחוד הלאומי - ישראל ביתנו):

שתי המפלגות באותו גודל?

יוסף פריצקי (צל"ש - ציונות, ליברליות ושוויון):

אתה לוקה באמנזיה איומה. לא הצבעתי עם סיעת ש"ס.

רשף חן (שינוי):

אתה הצבעת עם הממשלה והם הצביעו עם הממשלה.

יוסף פריצקי (צל"ש - ציונות, ליברליות ושוויון):

לא, אני הצבעתי בעד מינוי השרים בהצבעה ראשונה, ובהצבעה השנייה לא הייתי.

רשף חן (שינוי):

אה, אני מתנצל. אתה צודק.

יוסף פריצקי (צל"ש - ציונות, ליברליות ושוויון):

הם הצביעו נגד - - -

רשף חן (שינוי):

אתה צודק, אני אכן לוקה באמנזיה.

היו"ר ראובן ריבלין:

חבר הכנסת פריצקי, תודה רבה.

יוסף פריצקי (צל"ש - ציונות, ליברליות ושוויון):

זה היה זיכרון סלקטיבי.

היו"ר ראובן ריבלין:

אני רוצה לומר לחבר הכנסת רשף חן, הסברך הוא מאוד מעניין.

רשף חן (שינוי):

מרתק.

היו"ר ראובן ריבלין:

לא, הוא מעניין קודם כול. אתה מצביע אי-אמון נגד הממשלה. רק אני רוצה לומר לך שבדעת עם, הבריות, כפי שהם מפרשים את זה, גם הערתי את זה לשר המשפטים לשעבר, כפי שהציבור מפרש את זה - אתה אומנם רצית לומר לראש הממשלה שהוא באופסייד, אבל גם השארת את בית-המשפט העליון באופסייד, כמאמר "הגששים" לגבי אמא של השופט וצ'רנוחה.

רשף חן (שינוי):

האם חבר הכנסת פריצקי הצביע בעד הממשלה בעניין השרים בהצבעה הראשונה או בהצבעה השנייה, וש"ס בהצבעה הראשונה  או השנייה - זה באמת הבדל מרתק. אצלנו נהוג לומר  שזו הבחנה ללא הבדל.

אשר להערה של אדוני בקשר להצבעה כאן: אני מסתכל על הבית הזה. יש סיעת הקואליציה א'. היא לא פה, למעט איש אחד. סליחה, הוא שייך לסיעת הקואליציה ב'. היא לא פה למעט איש אחד, שזה תפקידו.

אהוד יתום (הליכוד):

לכם אין מספיק אנשים שתהיו שניים. אנחנו יותר גדולים מכם - - -

רשף חן (שינוי):

אני יכול שהוא לא יפריע לי?

היו"ר ראובן ריבלין:

אתה פונה אליו.

רשף חן (שינוי):

לא, לא פניתי אליו. רק התנצלתי שכללתי אותו בסיעה א' כשהוא בעצם שייך לסיעה ב'.

היו"ר ראובן ריבלין:

אם אתה רוצה שהוא לא ישמע, אני אוריד את המיקרופון.

רשף חן (שינוי):

אני מתנצל.

אהוד יתום (הליכוד):

אתה זורק אנשים. גם אתם - - -

היו"ר ראובן ריבלין:

חבר הכנסת יתום, מחית מספיק.

אהוד יתום (הליכוד):

חבר הכנסת פריצקי היה מקום רביעי בשינוי.

היו"ר ראובן ריבלין:

חבר הכנסת יתום, פניתי אליך.

יוסף פריצקי (צל"ש - ציונות, ליברליות ושוויון):

- - -

היו"ר ראובן ריבלין:

חבר הכנסת פריצקי, מה קרה לכם. אתמול היו פה 114 חברי כנסת, השתלטנו עליהם יותר בקלות.

יוסף פריצקי (צל"ש - ציונות, ליברליות ושוויון):

היחסים ביניכם בליכוד אף-על-פי-כן ולמרות הכול לא כמו ביני לשינוי.

רשף חן (שינוי):

יותר גרועים. הוא צודק.

אהוד יתום (הליכוד):

- - -

היו"ר ראובן ריבלין:

מה זה פה? דיון משולש? חבר הכנסת יתום, אולי אתה לא שומע מה אני אומר לך? מספיק. חבר הכנסת זחאלקה, חבר הכנסת פריצקי, אולי לא הבנתם? אנחנו מקיימים ישיבת מליאה. עכשיו רשות הדיבור היא רק של חבר הכנסת רשף חן. חבר הכנסת פריצקי, עוד לא קרה שכשיש שישה  אנשים במליאה אני קורא לסדר.

קולט אביטל (העבודה - מימד - עם אחד):

מאז שאין מזנון הם עושים את זה כאן. אי-אפשר לשבת שם, הכול מלא בחברי מרכז.

רשף חן (שינוי):

כן, הם השתלטו לנו עליו.

היו"ר ראובן ריבלין:

למה אין מזנון?

קולט אביטל (העבודה - מימד - עם אחד):

הם, כל חברי המרכז, השתלטו לנו עליו.

היו"ר ראובן ריבלין:

היום  גם כן?

קולט אביטל (העבודה - מימד - עם אחד):

גם אתמול.

רשף חן (שינוי):

עכשיו לא נשאר אוכל, גמרו את כל האוכל, אדוני, זה דבר נורא.

כשהייתי באמצע הדברים, שמתי לב שיש פה נציג אחד מסיעת הקואליציה א'. הוא בא לפה במסגרת תפקידו. אני מניח שאחרת לא היינו רואים אותו. יש פה נציג אחד מסיעת הקואליציה ב', שבאמת יפה שבא. אגב, אלה שתי סיעות מעניינות. כרגע הן במשא-ומתן קואליציוני. יש לנו נציגה אחת, צדיקה בסדום, מסיעת הקואליציה ג'. זה מה שהקואליציה חושבת על החוק הזה.

אז עם כל הכבוד, ולא אגיד אפילו שיש כבוד, לא ייתכן שהקואליציה תתפקד בצורה כזאת. אה, לא דיברתי על הממשלה, שאגב, פרט קטן אבל חשוב, חצי מחברי סיעת הליכוד וחצי מחברי סיעת העבודה הם חברים בה, חצי בדיוק. דבר חסר תקדים. אני לא חושב שאי-פעם היה מצב ששתי סיעות הקואליציה, חצי מכל סיעה היא הממשלה. אז מהממשלה, נפש חיה לא יושבת פה.

קולט אביטל (העבודה - מימד - עם אחד):

למה? מתוך 40 יש 20?

רשף חן (שינוי):

כדי לדייק, סליחה, אמרתי ממשלה? אני סופר שרים וסגני שרים.

אילן שלגי (שינוי):

מפלגת העבודה - - -

היו"ר ראובן ריבלין:

חבר הכנסת שלגי, ברוך הבא. מה קרה? מה קרה לכם היום? מה זה? זה "אפטר-שוק"? מה קרה? תודה, לשבת. נא לסיים.

רשף חן (שינוי):

מסתבר שהאופוזיציה אולי לוקחת את החוק הזה יותר ברצינות מהממשלה ומהקואליציה, כדאי אולי שמישהו יבין את העניין הזה.

היו"ר ראובן ריבלין:

תודה רבה. חבר הכנסת אלדד, חבר הכנסת מח'ול, חבר הכנסת זחאלקה וחבר הכנסת דהאמשה. רבותי, נא לדבר פחות זמן. מאחר שלא הייתם כאן בזמן, אני נותן לכל אחד שתי דקות. בבקשה.

אריה אלדד (האיחוד הלאומי - ישראל ביתנו):

אדוני היושב-ראש, חברי חברי הכנסת, נושא הרופאים בשירות בתי-הסוהר הוא דוגמה לבעיה ותיקה ועתיקה בקרב אוכלוסיית הרופאים בכלל, והיא העובדה שרופאים חובשים שני כובעים. כל הרופאים בשירות הציבורי חובשים שני כובעים, בהכרח כך: יש להם חובה למטופל וחובה לארגון.

לצורך העניין, אני מתייחס פחות לנושא שהחוק מעמיק בו, ולחלק הזה אני דווקא מסכים, של טיפולם של רופאי שב"ס או הוועדות הרפואיות שהם עורכים לאלה שמשרתים בשירות בתי-הסוהר. אבל, אותם רופאים מטפלים גם בכלואים. זה בעצם עיקר תפקידם של רופאי שב"ס. כאן הדוגמה של שני הכובעים שחובש רופא היא הדוגמה הקיצונית. גם בקופת-חולים יש בעיה כזאת. האם ייתן הרופא למטופליו תרופה יקרה? יעדיף את טובת החולה או יעדיף את טובת הקופה?

בשירות הצבאי המצב קיצוני יותר, כאשר הרופא צריך לתת תשובה אם הוא מאמין לטירון שרוצה לנוח באוהל או מאמין לקצין שצריך לצאת למסע. האם הוא יעדיף את טובת הפרט, שאומר שהוא מרגיש רע ושוכב בחדרו, או את טובת הכלל, שצריך להגן על המוצב? התלבטות קשה שלא הוכחה מעולם.

בשירות בתי-הסוהר הדוגמה הזאת היא קיצונית ביותר. אסור שנהפוך את השירות הרפואי בתוך בתי-הסוהר לחלק מזרוע הכליאה והענישה, לחלק מהזרוע שיכולה לסחוט את האסיר, שיכולה להפעיל עליו לחצים ולהעדיף את טובת המדינה, המיוצגת על-ידי שירות בתי-הסוהר, על טובת הפרט הכלוא שם.

לכן אני מציע שלעניין הזה יהיה מנגנון של פשרה, מנגנון ביניים שבו רופאי שירות בתי-הסוהר הם רופאי מדינה; מסופחים אולי לבית-חולים ממשלתי סמוך, אבל אינם כפופים ישירות לשירות בתי-הסוהר, לא הנציב הוא שממנה אותם, לא הנציב משלם להם את המשכורת. ולכן אם לפעמים הם מאמינים לאסיר, מאמינים לכלוא ומעדיפים את טובתו, הם לא יכולים להיענש על כך.

סגן השר לביטחון פנים יעקב אדרי:

איך זה בכלא צבאי?

אריה אלדד (האיחוד הלאומי - ישראל ביתנו):

דיברתי על הצבא ודיברתי גם על הפרובלמטיקה הקשה שיש בצבא, אבל היא לא קיצונית כמו בשירות בתי-הסוהר. אני אסביר לך מה ההבדל: חייל רשאי לקבל ייעוץ רפואי מחוץ לצבא, זאת זכותו. בשירות בתי-הסוהר הוא כלוא. הוא מה שנקרא captive audience, מה לעשות? זאת הקללה. תודה רבה.

מל פולישוק-בלוך (שינוי):

הוא שכנע שהחוק לא מוצלח.

צבי הנדל (האיחוד הלאומי - ישראל ביתנו):

הצבא לא מעניש את חייליו.

היו"ר ראובן ריבלין:

חבר הכנסת ג'מאל זחאלקה, בבקשה. אחריו - חבר הכנסת עסאם מח'ול.

ג'מאל זחאלקה (בל"ד):

אדוני היושב-ראש, רבותי חברי הכנסת, החוק הזה, כבר במשפט הראשון רואים שהוא חוק מיותר לגמרי, פשוט בזבוז זמנם של חברי הכנסת. מישהו נתפס לבולמוס של חקיקה ומציע חוקים שאין להם שום משמעות ושום השפעה על המציאות. אני רוצה שיסבירו לי את המשפט הראשון: "מוצע לקבוע כי רופאי שירות בתי-הסוהר ימונו בידי נציב בתי-הסוהר, ובכך להתאים את המצב המשפטי למצב הנהוג הלכה למעשה". זה קיים, אז בשביל מה חוק כזה?

נסים זאב (ש"ס):

לא קראת את ההמשך.

ג'מאל זחאלקה (בל"ד):

אני קראתי את ההמשך, תאמין לי.

נסים זאב (ש"ס):

לא קראת את החומר. בית-המשפט דרש שזה לא יהיה כך, בשביל זה בא החוק. לא קראת את הכול.

ג'מאל זחאלקה (בל"ד):

בכל מקרה, לא בכל יום יש לי ההזדמנות לתמוך בעמדתו של חבר הכנסת אלדד. הוא צודק לחלוטין. אפשר להביא עשרות, ואפילו מאות - וסגן השר אדרי, אני מוכן להרים את הכפפה הזאת: איך נעשה שימוש לרעה בשירות הרפואי וברופאים בשליטה באסירים, בהענשת אסירים, בדחיית טיפול רפואי, במשיכת ניתוחים דחופים, שזה נעשה כשהרופא כפוף לשירות בתי-הסוהר. לכן ההצעה להוציא את זה משירות בתי-הסוהר ושזה יהיה שירות עצמאי שיינתן, שיהיה כפוף למרפאה או לבית-חולים או משהו כזה, או למשרד הבריאות, היא הצעה ראויה.

כל אדם יכול לראות שאסיר נמצא במצב שהוא חסר ישע. הוא יכול לקחת רק מה שמציעים לו, מה שנותנים לו. אין לו שום דרגת חופש. אי-אפשר להזמין רופא פרטי לבית-סוהר, אי-אפשר לבקש דעה שנייה, אי-אפשר שום דבר. האסיר מוגבל בשירות שניתן לו, ובשירות הזה נעשה שימוש לרעה כדי לשלוט באסירים. אני מכיר מקרים של אנשים שהיו צריכים לעבור ניתוח עיניים. נגרם להם נזק בלתי הפיך כשהניתוחים נגררו. לא אמרו להם שלא יעשו את הניתוח, אבל זה נמשך ונמשך. אני חושב שבמצב שבו רופא - אני לא רוצה להטיל דופי ברופאים, אני רוצה להטיל דופי בשירות שניתן וברמת השירות שניתן בתוך בתי-הסוהר.

לכן אני חושב שצריך לגנוז את החוק הזה, להצביע נגדו, ולהביא חוק חדש שיוציא, פשוט ישנה את המצב הקיים היום ולא יקבע אותו. תודה רבה.

היו"ר ראובן ריבלין:

תודה רבה. חבר הכנסת עסאם מח'ול, בבקשה. אתה רוצה להצביע היום, או תשובה והצבעה במועד אחר?

סגן השר לביטחון פנים יעקב אדרי:

- - -

היו"ר ראובן ריבלין:

אז מה אכפת לך שהם ידברו?

עסאם מח'ול (חד"ש-תע"ל):

אדוני היושב-ראש, נדמה לי שסגן השר החליט, לאור הוויכוח, שהוא דוחה את ההצבעה. הוא השתכנע.

יש לי עצה לסגן השר: לא להציע שהרופאים ימונו על-ידי השב"ס, להיפך, לנתק כל קשר בין השב"ס לבין המינוי הזה, ודווקא להעביר את המינוי הזה לעמותת "רופאים לזכויות אדם", כי בדיוק בקטע הזה השאלה צריכה לעמוד על הרגליים ולא על הראש. דווקא בתוך בית-הכלא אתה צריך רופא שבא ממקום שיכול לתת רוגע והרגשה נכונה ואמינה לעצור, לכלוא, לאסיר, שאין לו כלים אחרים. נפגשתי עם אמהות שיש להן תינוקות בכלא "נווה-תרצה", והן צריכות בדיקה אצל רופא וזה יכול לקחת תקופה ארוכה.

סגן השר לביטחון פנים יעקב אדרי:

אני מציע שתבוא לבקר - - -

עסאם מח'ול (חד"ש-תע"ל):

אני באתי, אני אומר לך מה שמעתי מאסירות שנפגשתי אתן בתוך בית-הכלא ובאישור הרשויות. זו לא בדיוק התמונה שאתה מנסה לצייר.

סגן השר לביטחון פנים יעקב אדרי:

תעביר לי.

עסאם מח'ול (חד"ש-תע"ל):

אני אעביר לך, בסדר.

היו"ר ראובן ריבלין:

רופאי בתי-הסוהר לא נשבעים בשבועה כמו הרופאים האחרים?

סגן השר לביטחון פנים יעקב אדרי:

הם אנשי מקצוע לכל דבר.

היו"ר ראובן ריבלין:

אתה רוצה להגיד לי שאחמד טיבי יטפל בחולה בצורה אחרת אם הוא יהיה בשירות בתי-הסוהר?

ג'מאל זחאלקה (בל"ד):

אין דופי ברופאים, אדוני היושב-ראש, זאת לא הבעיה.

עסאם מח'ול (חד"ש-תע"ל):

אני לא מנסה לפגוע ברופאים. אני אומר שעל פניו, מקור הסמכות ומקור הכוח המוסרי, שעל בסיסו מתמנה רופא בבית-כלא, לא צריך להיות השב"ס, שלא הקצין יוכל להכריע בעוד רגע להעניש אותו אסיר או אותה אסירה. זה לא יהיה בידיו. הוא לא יהיה כפוף לשירות בתי-הסוהר, אלא כפוף לערכי הרפואה ולהיותו רופא, למהותו כרופא, ולא למהותו כממונה על בתי-הסוהר.

אני חושב שזה לא עניין מיותר, זה חוק רע, ואם אנחנו רוצים לשנות, אנחנו צריכים לשנות דווקא בכיוון הזה, שגורמים של זכויות אדם יהיו מאחורי הגורם המוסמך שיקבע את העניין הזה. הוא ייתן כוח לרופא כדי להיות רופא כפי שהוא יודע להיות רופא, ולא רופא שכפוף בצורה כלשהי לתנאים ולמנטליות ולאווירה שנוצרת בתוך בית-הכלא.

באפריל בשנה שעברה היתה שביתת רעב. תוך כדי שביתת הרעב החליטו רשויות השב"ס לשבור את השביתה הזאת, ויהי מה. יש לי מכתבים מכאן ועד הודעה חדשה על הזכויות שנשללו - עד היום -מאסירים, בכלל זה לא לקבל מלח או כן לקבל מלח, דברים שיכולים להיות קשורים גם לעניין רפואי.

סגן השר לביטחון פנים יעקב אדרי:

- - -

עסאם מח'ול (חד"ש-תע"ל):

אני מביא לך דברים שמגיעים אלי ממקור ראשון. הייתי רוצה להשיב, אבל יש גבול גם לטוב לבו של היושב-ראש. אני מודה לך, ואני חושב שהחוק הזה צריך לחזור לממשלה.

היו"ר ראובן ריבלין:

תודה רבה. אני מפחד שתנועת תע"ל תאמר לי שאני מפלה לטובה את תנועת חד"ש. בבקשה, חבר הכנסת עבד-אלמאלכ דהאמשה. אחריו - חבר הכנסת אחמד טיבי, ואחרון הדוברים - חבר הכנסת נסים זאב. כמה שלא יצטרפו, אתה תהיה האחרון.

עבד-אלמאלכ דהאמשה (רע"ם):

כבוד היושב-ראש, מכובדי סגן השר, חברי חברי הכנסת, אין כנראה גבול לתאוותם של שלטונות בתי-הסוהר. זאת אימפריה, שהנציב הנכבד שולט בה כאוות נפשו - גם באסירים, גם בסוהרים ובכל מה שקורה - והוא רוצה עוד סמכויות ועוד גושפנקה של הכנסת. הרי על מה מדובר כאן? הוא רוצה למנות את הרופאים, לא רק את הקצינים ואת הסוהרים, ומי יקבל חופש ומי יקבל שמן זית ומי יראה את הבן שלו פעם בשלוש שנים ומי יקבל ביקור ללא זכוכית ומי יקבל רק ברשת - זה הישג גדול, לקבל ביקור ברשת. אני מדבר על ההווי כולו. כל הסמכויות המוחלטות האלה לא מספקות אותו, הוא רוצה גם בעניין של הרופאים, שהוא ימנה אותם, וגם ימנה רופאים שיבדקו סוהרים אם הם כשירים לשירות או לא כשירים לשירות.

אני לא יודע איזה היגיון יש בזה. הרי מדובר ברופאים שייתנו חוות דעת רפואית על אנשים, אומנם כאלה שעובדים בסגל שירות בתי-הסוהר, אבל דווקא היא הנותנת. אם הם יבדקו את הסוהרים האלה ואת עובדי שירות בתי-הסוהר, למה שהנציב ימנה אותם? למה שהם יהיו כפופים לו? לא עולה על הדעת שלפעמים יש ניגוד אינטרסים בין אותו סוהר או אותו קצין, שמסיבות רפואיות מבקש להשתחרר ומבקש טיפול במצבו, ובין המערכת כולה ובין הנציבות עצמה? זה לא קורה ברפואה תעשייתית? בעניין עובדים אחרים זה לא קורה? אז להכפיף אותם ישירות לנציב עצמו – בשביל מה? מה, חסרה עבודה לנציב? הרי מדינת ישראל היא אולי המדינה היחידה בעולם כולו שלא מדביקה את הביקוש לבתי-סוהר.

ב"נפחא", בית-סוהר נידח על גבול מצרים בואכה אילת, בונים בית-סוהר חדש עכשיו. בקציעות מוחזקים אלפי אסירים, ובכל מקום, ויש שם לאדוני הנציב מספיק עבודה, תאמין לי. הוא לא צריך לטפל לא ברופאים ולא בבעיות הרפואיות, והוא לא צריך לבוא אלינו עם החוק הזה.

אני חושב, בלי להגזים ובלי לפרט פירוט-יתר, שהדברים מדברים בעד עצמם. זה חוק חסר היגיון וחסר הצדקה, ודינו להיות מוחזר למציעיו. תודה רבה, אדוני.

היו"ר ראובן ריבלין:

תודה רבה. חבר הכנסת אחמד טיבי - בבקשה, אדוני. אחרון הדוברים הוא חבר הכנסת נסים זאב. תשובה והצבעה במועד אחר.

צבי הנדל (האיחוד הלאומי - ישראל ביתנו):

יש לי בעיה. חבר הכנסת אריה אלדד שכנע אותי נגד החוק, ואני שומע את חבר הכנסת דהאמשה ואני לא יודע.

ג'מאל זחאלקה (בל"ד):

התוצאה היא אחת.

היו"ר ראובן ריבלין:

האמן לי, התשובה וההצבעה תלויות בשאלה מי שכנע אותך יותר, לפי מצב הכוחות שאני רואה מלמעלה. אם חבר הכנסת דהאמשה שכנע אותך, הוא יכול להצביע.

ג'מאל זחאלקה (בל"ד):

האם סגן שר יכול לבקש שוב הצבעה לאחר שהוא ביקש למשוך את ההצבעה?

סגן השר לביטחון פנים יעקב אדרי:

עד המועד שהוא מודיע שיש הצבעה.

ג'מאל זחאלקה (בל"ד):

אבל אתה ביקשת.

היו"ר ראובן ריבלין:

לא, ברגע שהודעתי, אנשים יכולים לצאת מהאולם ולומר לי: אתה הודעת שתשובה והצבעה במועד אחר. חבר הכנסת לפיד יכול לומר לי: הייתי פה, הודעת שתשובה והצבעה במועד מאוחר. חבר הכנסת רשף חן היה פה ודיבר. ברגע שהודעתי שתשובה והצבעה במועד מאוחר, הוא יצטרך להיות מוסף על סדר-היום מחדש. אתמול, למשל, הודעתי שאני מוסיף לסדר-היום סעיף, ולא היה איש שאמר שהוא מתנגד. אם מישהו היה אומר לי, הייתי עושה דיון. בבקשה.

אחמד טיבי (חד"ש-תע"ל):

אדוני היושב-ראש, רבותי חברי הכנסת, יש כאן קושיה מינהלתית שזועקת לשמים. מערכת סגורה, שרוצה להעצים את שלטונה המוחלט. מה מקובל במערכות כאלה, שאמורות להיות תחת בקרה? שיש שסתומי שחרור לחץ, או שסתומים שהם בלמים. הבלם הזה הוא בקרה, גם אם היא ממשלתית, לא חוץ-ממשלתית, בקרה ממשלתית של משרד אחר על רשות השייכת למשרד לביטחון פנים. הבקרה יכולה להיות שהרופא יהיה מסונף למשרד הבריאות, לקופת-חולים, לגוף אחר, אבל לא לשירות בתי-הסוהר.

מה קורה לנציב כאן? הוא רוצה לשלוט באופן האבסולוטי ביותר במערכת, גם באסירים, גם בעובדי שירות בתי-הסוהר וגם ברופאים שהשיקולים שלהם לא אמורים להיות שיקולים הקשורים בניהול של שירות בתי-הסוהר, אלא בנושאים בריאותיים-מדעיים בלבד.

בא שירות בתי-הסוהר ואומר שהוא רוצה שכל מי שיש לו נגיעה להחלטה כלשהי בשירות בתי-הסוהר, לרבות בעניין בריאות, יהיה כפוך לסמכות של מפקד שירות בתי-הסוהר. ככה מגדילים את האפשרות של השחתת המערכת ופגיעה בשיקול הדעת.

לכן, אדוני היושב-ראש, אין מקום אלא לפנות לחברי הכנסת כדי שיאמרו לממשלה: לא ולא, החוק הזה אסור לו לעבור. אסור לממשלה לוותר על ביקורת שסתומית על משרד ממשלתי אחר, על רשות בתוך משרד ממשלתי אחר, ולכן אני מתנגד.

היו"ר ראובן ריבלין:

תודה רבה. חבר הכנסת נסים זאב. מייד אחריו תעלה חברת הכנסת אתי לבני, על מנת להציג את החוק שלה, כי אין תשובה, תשובה תהיה במועד אחר.

נסים זאב (ש"ס):

אדוני היושב-ראש, כנסת נכבדה, הצעת החוק לתיקון פקודת בתי-הסוהר באה להסדיר את סמכויותיהם של רופאים בשירות בתי-הסוהר, הכוללות בין השאר דאגה לבריאותם של האסירים ועריכת בדיקות רפואיות לאסירים.

עד היום היו הרופאים מגויסים לשב"ס, כמו כל בעלי מקצוע אחר בתחום השב"ס, ולאחרונה, וכמה חברים לא שמו לב לנושא הזה, בעקבות דיון בבג"ץ, ארגון "רופאים לזכויות אדם", אותו ארגון - הבג"ץ החליט שמינוי הרופאים יהיה על-ידי המנהל הכללי של משרד הבריאות והמערכת בהחלט צריכה להתאים את עצמה להחלטות בית-המשפט.

הוועדה לבדיקת השירות הרפואי, שעם חבריה נמנים גם נציגי מערכת הבריאות, הם כפופים בסופו של דבר לשב"ס והם חושבים אחרת. לא חשבנו שיחשבו אחרת מפסיקת בית-המשפט. מובן שהם בדקו את העניין שבהפרדת המערך הרפואי אפשר להשיג - מעבר למקצוע הרפואי ולידע הרפואי, יש גם עניין ההבנה עם המערכת הפנימית של שירות בתי-הסוהר.

אני רוצה לומר לך, אדוני סגן השר, שצריך לזכור שכשבא אסיר ומבקש טיפול רפואי הוא לא מאמין שהוא יקבל טיפול כמו שצריך, כי קודם כול לא מאמינים לו. כאשר הרופא לא כפוף לנציב, אני חושב שגם מבחינת האמון של אותם אסירים שבאים לקבל שירות, הם יכולים יותר להביע בקשה ועמדה ודעה.

לא הבנתי מי בעצם משלם את השכר, בהנחה שמשרד הבריאות הוא הקובע, האם אותם רופאים אמורים לקבל את שכרם ממשרד הבריאות, או בכל מקרה מקבלים מהשב"ס?

סגן השר לביטחון פנים יעקב אדרי:

מהשב"ס.

נסים זאב (ש"ס):

אם מקבלים מהשב"ס, עדיין הכפיפות היא לנציב, כך אני רואה את הדברים, גם אם המינוי יהיה דרך משרד הבריאות. גם לגבי קבלת הרופאים עצמם המתגייסים לשירות בתי-הסוהר, שתיעשה על-ידי רופאי השירות והנציב, לדעתי לפחות, החלק השני בהחלט לא מתאים שיישאר בידי המערכת הפנימית של שירות בתי-הסוהר.

לחלק הראשון יכול להיות שאני אסכים, אבל לגבי החלק השני, אני חושב שהנושא הוא מקצועי נטו, ולא צריך להרגיש פגיעה אם  משרד הבריאות ממנה את הרופאים לשירות בתי-הסוהר. לכן, אני מתלבט איך להצביע בנושא הזה, אבל אני מאמין שתגייס את הרוב לקראת מחר וזה יעבור, אם נרצה ואם לא.

היו"ר עבד-אלמאלכ דהאמשה:

תודה רבה לחבר הכנסת נסים זאב. אחרון הדוברים לא יהיה נסים זאב, כפי שציין היושב-ראש; יש אפשרות נוספת, שחבר הכנסת עזמי בשארה, שרץ מחדרו, יש לו מה לומר בנדון, וניתן לו להתבטא בפרק זמן של שתי דקות.

אילן שלגי (שינוי):

אלה זכויותיו של חבר הכנסת נסים זאב.

עזמי בשארה (בל"ד):

זה נכון שהוא בדרך כלל מסכם את הדיון, אבל אפשר לומר שאלה הערות לסיכום דבריו של חבר הכנסת זאב.

אדוני סגן השר, חברי הכנסת, אלה שקצת מנוסים בנושא, לא כי היו בבית-סוהר אלא כי יש להם מגע עם הבעיה - ואתה יודע על מה אני מדבר, אדוני סגן השר, אנחנו יודעים טוב מאוד על אסירים שצורכים טיפול רפואי ועל טיב הרופאים שם, אבל אני לא רוצה להרחיב על זה את הדיבור, על אילו תרופות, ועל איך הם משככים כאבים במקום לטפל, אני לא אדבר על זה מחמת כבוד המקצוע.

אבל, אנחנו כן יודעים שאם הרופא תלוי בנציבות או בהנהלת בית-הסוהר, הוא עלול להיהפך לאמצעי לחץ על האסיר. לדעתי, צריך להיות גוף בריאותי ששייך למשרד הבריאות, כמו כל גוף אחר במדינה אשר מטפל בבריאות. כמו כל אזרח אחר, האסיר הוא אזרח גם אם הוא מרצה עונש. מי שאחראי לבריאותו צריך להיות משרד הבריאות, לא משרד הפנים, והפיקוח על הרופאים צריך להיות פיקוח של משרד הבריאות.

למה הוא צריך להיות של הנהלת בתי-הסוהר? למה הוא צריך לקבל טיפול רפואי במדיניות אחרת? יכול להיות שיעכבו לו את ההליכה לרופא בשביל להעניש אותו? או שיגידו לו: בסדר, תחכה עוד קצת, עד שלא יהיה אפשר לרפא את המחלה, או שיעכבו לו את הבדיקה או את הניתוח.

אני חושב שאסור שהדבר הזה שנקרא רפואה יהיה כלי בידי הנהלת בתי-הסוהר. אסור בתכלית האיסור. לא הנציבות תמנה, לדעתי  צריך להיות גוף מקצועי בריאותי שיפקח על בריאות האסירים. הם בני-אדם והם אזרחים, ואין פה עניין של יהודים וערבים, אסירים הם יהודים וערבים, פליליים וביטחוניים. תודה רבה, אדוני היושב-ראש.

היו"ר עבד-אלמאלכ דהאמשה:

תודה רבה לחבר הכנסת עזמי בשארה. כפי שהיושב-הראש הכריז, ההצבעה והתשובה יהיו במועד אחר.


מסמכים שהונחו של שולחן הכנסת

היו"ר עבד-אלמאלכ דהאמשה:

אנחנו עוברים לנושא הבא. בינתיים - הכרזה לסגנית מזכיר הכנסת. בבקשה, גברתי.

סגנית מזכיר הכנסת ירדנה מלר-הורוביץ:

ברשות יושב-ראש הישיבה, הנני מתכבדת להודיע, כי הונחה היום על שולחן הכנסת, לקריאה שנייה ולקריאה שלישית, הצעת חוק שירות ביטחון (הגבלות קריאה לשירות מילואים של קצין - הוראת שעה) (תיקון מס' 4), התשס"ו- 2005, שהועברה למליאה מוועדת החוץ והביטחון. תודה.

היו"ר עבד-אלמאלכ דהאמשה:

תודה רבה לסגנית המזכיר.


הצעת חוק העונשין (תיקון מס' 87) (איסור פרסום שם מתלונן בעבירת מין), התשס"ו-2005;
הצעת חוק הגנת הפרטיות )תיקון מס' 8) (איסור פרסום בדבר עבר מיני),  התשס"ו-2005
[רשומות (הצעות חוק, חוב' כ/97).]
(קריאה ראשונה)

היו"ר עבד-אלמאלכ דהאמשה:

הנושא הבא הוא שתי הצעות חוק לקריאה ראשונה שיידונו במשולב: הצעת חוק העונשין (תיקון מס' 87) (איסור פרסום שם מתלונן בעבירת מין), התשס"ו-2005, של חברת הכנסת אתי לבני, והצעת חוק הגנת הפרטיות (תיקון מס' 8) (איסור פרסום בדבר עבר מיני), התשס"ו-2005, של חברת הכנסת זהבה גלאון.

תציג את הצעת החוק הראשונה חברת הכנסת אתי לבני. אינני רואה אותה באולם. חברת הכנסת זהבה גלאון, בבקשה, תואילי לעלות ולהציג את הצעת החוק שלך, ולאחר מכן תגיע חברת הכנסת לבני וניתן לה להציג את הצעת החוק שלה.

זהבה גלאון (מרצ-יחד):

אדוני היושב-ראש, חברי חברי הכנסת, הצעת החוק מבקשת לתקן את חוק הגנת הפרטיות ולקבוע שלא יפורסם עבר מיני של מתלונן או מתלוננת בעבירות מין ואלימות.

ההצעה הזאת באה לתקן מצב מעוות. אומנם החוק להגנת הפרטיות אוסר לפרסם דברים שקשורים בצנעת חייו של האדם, אבל להרבה מאוד נשים שהיו קורבן להתעללות ולעבירות מין התברר שהשמות שלהן והעבר המיני שלהן מרוחים בכלי התקשורת. אם אשה נניח נאנסה, באחד מכלי התקשורת נכתב: זה כבר ידוע, יש לה עבר, היא יצאה עם הרבה גברים. אלה דברים שפוגעים בצנעת הפרט, הם לא רלוונטיים, בוודאי לא רלוונטיים לתהליך המשפט. זה גם משבש את החקירה. זה פוגע בכל המהלך התקין של החקירה והמשפט. לכן ההצעה הזאת באה בעצם לומר, שעבר מיני - זה לא רלוונטי, שאסור לפגוע באותה מתלוננת.

אשה שבוחרת להתלונן עוברת דרך חתחתים מאוד מאוד קשה. ההחלטה להתלונן איננה החלטה פשוטה, האשה עוברת מעין "אונס שני", כך נוהגים לקרוא לכל התהליך הזה שבו היא צריכה לספר ולשחזר מה עבר עליה. אם נשים תדענה שמחר הן תמצאנה את שמן ואת עברן המיני מרוחים בכלי התקשורת, הן לא תתלוננה. הכנסת הזאת רוצה לעודד נשים להתלונן, רוצה לעודד הוקעה של תופעה חברתית, ובעיקר רוצה לתת מענה כדי שאותן נשים – לא רק נשים, גם גברים, אבל לצורך העניין, כיוון שהתופעה חמורה יותר אצל נשים - תתלוננה.

אני רוצה להתמודד עם טיעון אחד שאני שומעת לא אחת, ואמר אותו גם אחד מחברי הכנסת: למה צריך להגן על אותן נשים. יש נשים שמתלוננות תלונות שווא, ואם הן מתלוננות הן צריכות לדעת ששמן יהיה מרוח בכלי התקשורת. אני רוצה להשיב על הטענה הזאת ולומר שבדרך כלל, בדרך כלל, תלונות השווא הן שוליות שבשוליות. יש דרך לטפל בתלונות שווא. אם מתברר שאשה התלוננה תלונת שווא, החוק מאפשר להעמיד אותה לדין. אבל אם רוצים להוקיע את תלונות השווא, לא צריך לפגוע בנשים שהן נפגעות אמיתיות, ישירות ומיידיות, שאותן אנחנו רוצים לעודד להתלונן. הסיכוי שהן תתלוננה תלוי בזה שהן תדענה שזכויותיהן לא תיפגענה, שהן תדענה שהן מוגנות - ושהכנסת הזאת תיתן להן היום הגנה.

אני מבקשת את תמיכת חברי הכנסת בהגנה על אותן נשים, כדי שתדענה שעברן המיני, בדומה לצנעת חייהן האחרים, לא יפורסמו, וכך הן תישמרנה מכל משמר. תודה רבה.

היו"ר עבד-אלמאלכ דהאמשה:

תודה רבה לחברת הכנסת גלאון. חברת הכנסת אתי לבני נמצאת עתה אתנו והיא תציג גם את הצעת החוק שלה. בבקשה, גברתי.

אתי לבני (שינוי):

אדוני היושב-ראש, חברותי וחברי חברי הכנסת, חברתי זהבה גלאון פירטה פירוט רב מאוד את כל האספקטים של הנושא. הנושא הזה של עבירות מין ומתלוננות הוא נושא כאוב מאוד. הקושי, הן להתלונן והן לעבור את התהליך של הופעה בבית-המשפט, החקירה, מתן עדות - זה תהליך קשה מאוד. החוויה הזאת חוזרת על עצמה אצל המתלוננת. הרבה פעמים – אנחנו שומעים את זה הן ממרכזי הסיוע והן מהגורמים המטפלים – נשים נרתעות מלהתלונן, הן מפחדות לעבור שוב את כל התהליך הקשה והכאוב שעליו הן מתלוננות.

הנושא של עבירות מין הוא נושא לא פשוט. בדרך כלל מעורבים רק שני אנשים בעבירה הזאת – המתלוננת והנאשם. לפעמים בית-המשפט מתקשה להכריע, כי אין מספיק ראיות; החוק הפלילי דורש מעל לכל ספק ולפעמים אין מספיק ראיות. זה קשה, והמתלוננת מתקשה, ועוברת חוויה טראומטית בנושא הזה.  אחרי התלונה הנאשם או יוצא זכאי מחוסר ראיות או שלא מוגש כלל כתב אישום. כדאי לאפשר ליותר נשים שבאות להתלונן שהתלונות שלהן אכן תיבדקנה, ולשמור על הפרטיות שלהן, על השם שלהן, שלא תצטרכנה לסחוב מלבד הטראומה גם את החשיפה לציבור. אנחנו יודעים שקורבן של עבירת מין שמתלוננת והנאשם לא הובא לדין, וגם אם הובא לדין והורשע, נושאת שנים רבות אחר כך סטיגמה, קשה לה לחזור לחיים הנורמליים, לחברה.

לכן בואו ניתן להן, לאלה שנפגעו, אלה שרוצות להתלונן,  ניתן להן את ההגנה הראויה, כדי  שצדק ייעשה.

היו"ר עבד-אלמאלכ דהאמשה:

תודה רבה לחברת הכנסת אתי לבני. חברי הכנסת, כאמור, שתי הצעות החוק תידונה במשולב. יש רשימת מתדיינים לא קצרה ואנחנו נתחיל לפי סדר הרישום: חבר הכנסת מאיר פרוש - אינו נוכח. חבר הכנסת עסאם מח'ול - אף הוא לא נוכח ומאבד את זכותו להשתתף. חבר הכנסת אחמד טיבי - כנ"ל. חבר הכנסת דניאל בנלולו - גם הוא לא נוכח.  חבר הכנסת אילן שלגי, בבקשה.  אחריו  ידברו  - אם יהיו נוכחים – חברי הכנסת מרגי, אריאל, גפני, פריצקי, ברכה ואחרים.

היו"ר ראובן ריבלין:

אחרון הדוברים הוא חבר הכנסת  נסים זאב.

אילן שלגי (שינוי):

אדוני היושב-ראש, חברות וחברי הכנסת, אני אתמוך בשני החוקים. אני מבקש להעיר כמה הערות.

ראשית, למען הסר ספק, מדובר במתלונן או בנפגע גם כשהוא גבר, ואומנם לשון החוק כך אומרת. אני מסכים שבמרבית המקרים הנפגעות או המתלוננות בעבירות מין הן אומנם נשים, כי זה המצב, וכאשר הנפגע הוא גבר, במרבית המקרים  גם אז הפוגע הוא גבר, אם כי יש גם מקרים נדירים אחרים.

אני קצת מהסס לעניין שמו של החוק שלך, חברת הכנסת גלאון – "איסור פרסום בדבר עבר מיני". יש לזה קצת קונוטציה של עבר פלילי. המלה "עבר" עלולה להתקשר עם משהו שלילי והתנהגות מינית היא לא בהכרח שלילית, אף שיש כאלה שמנסים להביא אותה בהקשר כזה. הייתי מעדיף שם כמו "התנהגות מינית קודמת" או "נהגים מיניים", אבל זה באמת דבר שולי.

טוב שהתיקון הזה יבוא בחוק הגנת הפרטיות שהיום מדבר על צנעת חייו האישיים של אדם אבל אין בו התייחסות ספציפית ומסוימת לנושא של ההתנהגות המינית של האדם.

כאמור, אני תומך בחוק ואצביע בעדו כפי שהוא.

אשר להצעת החוק של חברת הכנסת לבני, אני בהחלט סבור שהיא ראויה. גם היום החוק אוסר פרסום שמו של מי שנפגע בעבירה. בדרך כלל, כאשר יש הליך משפטי, ההליך הוא בדלתיים סגורות ובית-המשפט ממילא מוציא צו איסור פרסום. התוספת מתייחסת למתלונן, כלומר, יש מצב שבו באה נפגעת או מישהי שטוענת שהיא נפגעת בעבירה מינית ומגישה תלונה במשטרה, אבל מסיבה כלשהי לא נפתח הליך כלל, כלומר החקירה נפסקת. ואז המצב הוא שהאדם שנגדו התלוננו אינו מנוע, כי אין הליך בדלתיים סגורות, ואם הוא יבחר וירצה לומר שפלונית התלוננה נגדו והמשטרה החליטה שלא להעמידו לדין, במצב החוקי העכשווי הוא אינו מנוע מלפרט את שמה של המתלוננת. הצעת חוק זו אומנם תתקן זאת.

אני קורא לחברי הכנסת לתמוך בשתי הצעות החוק. תודה רבה.

היו"ר עבד-אלמאלכ דהאמשה:

תודה רבה לחבר הכנסת שלגי. חבר הכנסת יעקב מרגי - אינו נוכח. חבר הכנסת אורי אריאל, אתה רוצה לדבר? מוותר. חברי הכנסת משה גפני, יוסף פריצקי ומוחמד ברכה - אינם נוכחים. חבר הכנסת ג'מאל זחאלקה, בבקשה. אחריו – חברי הכנסת יגאל יאסינוב, בנימין אלון, דוד טל, בתנאי שיהיו נוכחים.

ג'מאל זחאלקה (בל"ד):

אדוני היושב-ראש, אני תומך בכל לב בהצעת החוק הזאת. היא הצעה טובה מאוד, במיוחד שעצם פרסום שם של מתלונן הוא כשלעצמו עונש; כלומר, אדם נפגע פעמיים: פעם בגלל המעשה עצמו ופעם בגלל הפרסום.

הדבר מקבל משנה תוקף והוא בעל חשיבות עצומה בחברה הערבית, למשל. שם של אשה שמתפרסם בצד הבעת סולידריות אתה מצד האנשים - הצד האחר של המטבע הוא שהיא נהפכת למסומנת וזה מקשה על חייה ופוגע פגיעה חמורה מאוד בה ובמשפחתה.

אני חושב שצריך לתמוך בהצעת החוק הזאת. יכולים לתקן בה ניסוחים פה ושם, וזה בטח יידון בוועדה בצורה מסודרת לקראת הקריאה השנייה והשלישית, אבל אנחנו תומכים בחוק, אדוני.

היו"ר עבד-אלמאלכ דהאמשה:

תודה רבה לחבר הכנסת זחאלקה. חבר הכנסת יגאל יאסינוב לא הגיע. חבר הכנסת בנימין אלון - כנ"ל. חבר הכנסת דוד טל - גם הוא לא נוכח. חבר הכנסת צבי הנדל - כנ"ל. חבר כנסת עזמי בשארה - בבקשה, אדוני. אני מבין שהמציעות מבקשות להצביע, כמובן, גם על ההצעות.

זהבה גלאון (מרצ-יחד):

כן, אדוני.

היו"ר עבד-אלמאלכ דהאמשה:

בסדר, תהיה הצבעה, אין שום בעיה.

עזמי בשארה (בל"ד):

אדוני היושב-ראש, חברי הכנסת, אני כמובן תומך בהצעת החוק הזאת, אני חושב שהיא הצעה ראויה, מכיוון שיש פה באמת עניין של סימון, עניין של צנעת הפרט – האמת, כמה עניינים נכנסים בחוק הזה. יש גם באמת עניין של דעות קדומות כלפי נשים שמתלוננות, והחברה הגברית ועמדתה כלפי האשה שהיתה קורבן לעבירות מין. הניסיון הזה תמיד להאשים את הקורבן במקרה הזה, הוא באמת כאשר השם נודע. לדעתי, הנטייה להאשים את הקורבן נהיית מוחשית מפני שהאדם ידוע בעברו וכו'; כל הדברים שהם לא ענייניים, לדעתנו, ולפעמים אפילו בין כותלי בית-המשפט. תארו לעצמכם איך הם יהיו בתקשורת - כל כך לא ענייניים, זה ברור לי.

אדוני היושב-ראש, חברי הכנסת, במגזר הערבי, בתוך האוכלוסייה הערבית אצלנו, אין נטייה לפרסם שמות של מתלוננות. הבעיה היא שבמקרה של המגזר הערבי אמצעי התקשורת העיקרי הוא השמועה – מה שנקרא באנגלית rumours . כלומר, הנטייה להעביר את השם מפה לאוזן בתוך חברה, קהילה סגורה, דבר אשר מזיק לפעמים לבחורה או לאשה ולמשפחתה ולהוריה עוד יותר מאשר פרסום בתקשורת במגזר היהודי, כי היא נשארת אנונימית בעיר. במקרה של המגזר הערבי זה עובר מפה לאוזן והופך לנושא של לחץ על המשפחה.

אני מכיר מקרים מקרוב - לאחרונה – שהשתמשו בידע על המשפחה והשם כלחץ על המשפחה בשביל להוריד את התלונה; לחץ חברתי, לחץ על-ידי השמצת הבחורה ועברה, והיא ידועה כאילו וכו'. וזה הפך ללחץ על המשפחה להוריד את התלונה.

היו"ר קולט אביטל:

אני מבקשת לסיים.

עזמי בשארה (בל"ד):

פה החוק לא יעזור. מה שיעזור פה זה באמת המאבק של הכוחות היותר מתקדמים בחברה הערבית - א. לא רק שזה לא אמור להיות בושה להתלונן, אלא הבושה היא בושתו של העבריין, לא של הקורבן; ב. לתת תמיכה חברתית חזקה לבחורה שמתלוננת במקרה הזה. אם החברה לא נותנת, כוחות מתקדמים, אפילו אם הם פוליטיים, צריכים לתת את זה, עד שהחברה עצמה תצליח לתת.

פה החוק באמת לא עוזר, בכל זאת זה לא מוריד מערכו, להיפך. אנחנו תומכים בחוק הזה, אנחנו חושבים שהצעת החוק ראויה.

היו"ר קולט אביטל:

תודה רבה. הדובר הבא,  חבר הכנסת עבד-אלמאלכ דהאמשה, בבקשה.

עבד-אלמאלכ דהאמשה (רע"ם):

גברתי היושבת-ראש, חברי חברי הכנסת, שתי הצעות החוק הן הצעות טובות. אני חושב שלא צריכים לחפש נימוקים, הרי מדובר במעשה תועבה בכל מקרה. העבירות המיניות הן דברים שאף חברה לא היתה רוצה ליפול בהם, וכל חברה וכל פרט באשר הוא יתגאה אם נפשו תרחק מהם.

אני אומר אפילו מבחינה דתית, כפי שאני מבין את דת האסלאם, כפי שאנחנו גם מחונכים, דברי תועבה כאלה ודברים כגון העניין הזה – א. שלא יהיו; ב. אם הם קורים – כנראה הם קורים, ככל שיש בני אדם אז גם דברים כאלה קורים – לא צריך לפרסם אותם, ולא צריך להביא אותם בציבור ולהפוך אותם לעניין שכל הציבור ידוש בו וידבר בו. אפילו יש עבירה חמורה של כאלה שמדברים על אחרים שלא בצדק, לפעמים הם גם מוציאים לשון הרע או מדברים על נשים או על גברים שנפלו בעבירות האלה ללא אמת, הדבר לא נכון, וזה קורה, בחברה האנושית זה קורה.

האסלאם קבע עונש מאוד כבד על כל מי שיאמר דברי תועבה או ייחס עבירת מין לאדם אחר כאשר הדברים הם לגמרי לא מבוססים, ואם בכלל יש לזה ביסוס וצריך ארבעה עדים – ואני לא אכנס פה לפרטי פרטים, כל כך קשה להוכיח את זה. המסקנה היא שבדברים האלה אסור לדבר ואסור לדוש, וטוב להם שלא יקרו ושלא יהיו, ואם קרו אז שיהיו מוצנעים, מורחקים, ולא עניין שלשונו של כל אדם תדוש בו ותתערב בו.

אני חושב שהחוקים האלה הם חוקים טובים, הלוואי שהחברה שלנו כולה תנהג לפי החוקים האלה, ואז לא היינו צריכים לחוקק אותם. אבל נלמד כנראה מהחוקים עצמם גם לאמץ נורמות טובות במקרה הזה. תודה רבה, גברתי היושבת-ראש.

היו"ר קולט אביטל:

תודה רבה. הדובר הבא - חבר הכנסת עסאם מח'ול.

עסאם מח'ול (חד"ש-תע"ל):

גברתי היושבת-ראש, חברת הכנסת המציעה גלאון, חברי הכנסת, הצעת החוק היא הצעת חוק טובה, ואנחנו נתמוך בה, אף שאני חושב שצריך להשאיר פתח, שאם המתלונן עצמו או נפגע העבירה עצמו רואה לנכון לפרסם, שכן יוכל לפרסם. זאת אומרת, יש אופציה כזאת שמישהו חושב שמפני שהוא נפגע מהגורם הקונקרטי הזה יש לו אינטרס לדבר ולפתח את זה, ואני חושב שצריך לתת לדבר הזה ביטוי בהמשך החקיקה בעניין הזה.

זהבה גלאון (מרצ-יחד):

זה קיים ממילא, האופציה הזאת קיימת.

עסאם מח'ול (חד"ש-תע"ל):

אוקיי. אז כאן זה לא ברור. דבר שני שצריך לראות בעניין הזה הוא אי-פרסום, אבל פרסום לגבי הפוגע, לגבי מי שלוקח לידיו את הזכות. אני חושב שבמיוחד כאשר מדובר באנשים בולטים ובעלי עמדת כוח כלפי הקורבן שלהם - מורה כלפי תלמיד או קצין כלפי חיילת - דווקא אז המעמד של הפוגע לא צריך לעמוד לו, אלא צריך להיות הסיבה לפרסם, להוקיע ולהקשות בתגובה של בית-המשפט.

אם אנחנו כבר מדברים על הנושא הזה, אני לא יכול שלא לראות את התופעות שהן לא בדיוק בקטגוריה של נפגעי פעולת מין או אלימות מין וכו', אלא הן פעולות אלימות, שבבסיסן קיימת שאלת המין, מעמד האשה וכו'. בחודש האחרון נרצחה בשפרעם בחורה צעירה, ואנחנו שמענו את דעתם של אישי ציבור, אנשים ייצוגיים בעיר שאומרים: זה הטיפול למקרים כאלה. צריך להוקיע את הדבר הזה בפה מלא. הם הופכים את השמירה על הכבוד לפגיעה הגדולה ונותנים הכשר חברתי ומוסרי לפגיעה כזאת על רקע כזה.

אני אומר את הדברים האלה מכיוון שמחרתיים יחתמו ראשי הציבור הערבי, בצעד יוצא דופן, על מחויבות חברתית-מוסרית בעניין האלימות בחברה הערבית, ואני חושב שאסור שזה יפסח על הקטע הזה של האלימות, שהיא אלימות מיוחדת, בוטה, גסה ביותר והכי פוגעת בכבודם של האנשים ושל החברה כולה. תודה רבה, אדוני.

היו"ר עבד-אלמאלכ דהאמשה:

תודה רבה לחבר הכנסת עסאם מח'ול. חבר הכנסת רשף חן, ואחריו שני דוברים ובזה יסתיים הדיון בנושא זה.

רשף חן (שינוי):

אדוני היושב-ראש, חברי חברי הכנסת, ראשית אדבר לא לנושא ואנצל את העובדה שחבר הכנסת גפני נמצא כאן. חבר הכנסת גפני, קודם הודיתי לך ולא היית, אני אעשה את זה שוב. אני שב ומודה לך על כך שטרחת לציין ששינוי, כשנכנסה לממשלה, דאגה להפחית את ההעברות למוסדות החרדיים במיליארד שקלים - -

משה גפני (דגל התורה):

זה לא שינוי, אתה טועה. זה ביבי.

רשף חן (שינוי):

- - שהיא עזבה את הממשלה על כך שרצו להחזיר 140 מיליון שקל ושהיא נלחמת עכשיו נגד תוספת של 30 מיליון שקל.

משה גפני (דגל התורה):

זה ביבי, הוא היה עושה את זה אתכם ובלעדיכם.

רשף חן (שינוי):

אני שב ומבקש ממך לחזור על הנאום הזה ולציין את זה בכל הזדמנות שאתה רק יכול, מפני שאנחנו מאוד מאוד גאים בדברים האלה.

משה גפני (דגל התורה):

אני אגיד רק את האמת, שאתם לא עשיתם כלום, גם לא קלקלתם.

רשף חן (שינוי):

אני ממש מבקש ממך לחזור על זה שוב ושוב.

לגוף העניין, החוק הזה הוא חוק טוב, אבל הוא תוצאה של מצב לא טוב. במצב מתוקן לא היה צורך בחוק הזה. יש שתי תקלות גדולות שהחוק הזה בא להתמודד אתן, וחבל שהן קיימות. הראשונה היא שעדיין במקומות רבים בחברתנו הנחשלת והשוביניסטית יש אנשים שחושבים שאדם, בדרך כלל אשה, שהותקף התקפה מינית צריך להתבייש בעובדה הזאת. אדם שהותקף התקפה מינית לא צריך להתבייש בעובדה הזאת יותר מאשר אדם שפרצו לביתו וגנבו לו רכוש. הוא לא אשם בשום דבר. היא לא אשמה בשום דבר. היא קורבן, אבל למרבה הבושה והצער, בהרבה מאוד מקומות הרבה מאוד אנשים בורים ונחשלים רואים בזה דבר מביש. לכן, אין מנוס אלא להגן על הקורבנות האלה מפני התפיסות הנחשלות האלה.

תקלה נוספת שהחוק הזה נאלץ להתמודד אתה היא העובדה המאוד מאוד מצערת, שחלק לא מבוטל מהעיתונות בישראל מוכן לפרסם פרט שאינו רלוונטי ואינו חשוב. כאשר אשה, בדרך כלל זאת אשה, סבלה מהתקפה מינית, הולכים ומפרסמים את שמה, כי זה מוסיף איזה אלמנט של אמינות ועניין לסיפור, בזמן שכמעט בכל המקרים, שלא לומר בכל המקרים ממש, אין לשם הזה ולפרט המזהה הזה שום חשיבות עיתונאית. זו תקלה, כי זה לא היה צריך להיות כך. היה צריך להיות ברור שצריך לחוס על שמה, על צנעתה ופרטיותה של הקורבן ולא להפוך אותה לקורבן לעיני כול.

הואיל ואנחנו לא חיים בעולם מושלם, הואיל ואנחנו חיים במדינה שרחוקה מאוד מלהיות מושלמת, הצעת החוק הזאת באה להתמודד עם שתי התופעות הרעות האלה, והיא עושה זאת היטב. לכן אני מברך את המציעות ומובן שאני וכל סיעת שינוי נצביע בעד הצעת החוק.

היו"ר עבד-אלמאלכ דהאמשה:

תודה רבה לחבר הכנסת רשף חן. חבר הכנסת יוסף פריצקי הניח את דעתי שהיתה לו סיבה מספקת לא להיות פה בתחילת הדיון ולכן הוא ידבר שתי דקות. לאחר מכן - אחרון הדוברים, חבר הכנסת נסים זאב.

יוסף פריצקי (צל"ש - ציונות, ליברליות ושוויון):

אדוני היושב-ראש, רבותי חברי הכנסת, חבר הכנסת רשף חן, אני רוצה להמשיך מהנקודה שבה אתה הפסקת. אני מסכים עם מה שאתה אמרת, ומשום שאני מסכים עם מה שאמרת, אינני יכול לתמוך בחוק הזה.

אשה שמותקפת ודאי שהיא איננה אשמה. מה בעצם עושה עכשיו החוק הזה? במקום שבית-המחוקקים יקבע נורמה, הוא נותן גושפנקה לסטיגמה. אנחנו אומרים כך: גברתי, לכי להתלונן אם הותקפת, ואל פחד ואל מורא, ומה שעשו לך הוא מעשה נתעב ומכוער ואין לך במה להתבייש, ובאותה נשימה אנחנו אומרים: הנה, אנחנו נותנים הכשר או גושפנקה לסטיגמה שהיא בחברות - איך קראת להן? שוביניסטיות? אני מסכים, פרימיטיביות הייתי אומר - ואנחנו לא נפרסם את שמך.

אני חייב לשאול, למה לא לפרסם את שמה של המתלוננת אבל לפרסם את שמו של החשוד? הרי הוא, עד שהוכחה אשמתו מעבר לכל ספק סביר כנדרש בפלילים, הוא בוודאי זכאי.

רשף חן (שינוי):

חבר הכנסת פריצקי, היא בוודאי ובוודאי זכאית.

יוסף פריצקי (צל"ש - ציונות, ליברליות ושוויון):

אני מסכים, היא בוודאי. כלפי כולי עלמא היא זכאית אם היא עושה את זה בתום לב. עכשיו נשאלת שאלה נוספת: ומה אם מישהי עושה את זה שלא בתום לב? הרי היה מקרה במושבותינו שהתברר שהתלונה היא תלונת סרק.

זהבה גלאון (מרצ-יחד):

כמה כאלה היו?

יוסף פריצקי (צל"ש - ציונות, ליברליות ושוויון):

מה זה משנה, חברת הכנסת גלאון? אחד מספיק לי. אני רוצה להשאיר את זה לשיקול דעתו של בית-המשפט, הא ותו לא.

היו"ר עבד-אלמאלכ דהאמשה:

תודה רבה לחבר הכנסת פריצקי. אחרון הדוברים, חבר הכנסת נסים זאב – בבקשה, אדוני. לאחר מכן נעבור להצבעה על שתי הצעות החוק.

נסים זאב (ש"ס):

אדוני היושב בראש, כנסת נכבדה, כל יום אנחנו מתבשרים על תקיפות ועל אונס, גם על-ידי רופאים וגם על-ידי שוטרים. הצעת החוק באה להגן על המתלוננת מפני פרסום, כדי שהקורבן לא יהיה נפגע פעמיים וישלם מחיר כפל כפליים: פעם הוא נפגע על-ידי התוקף ופעם הוא נפגע על-ידי הפרסום, העיתונות, שיש לה כל הזמן עניין לפרסם, גם בתמונות, מי הקורבן. בסופו של דבר המתלוננת רואה את עצמה נפגעת כל כך מעניין הפרסום, שהיא גם לא תבוא להתלונן. במגזר הערבי בפרט, כפי שאמרו פה חברי הכנסת הערבים, פרסום הוא חיסול המשפחה. זה לא עניין של האשה עצמה בלבד, כבודה של האשה, אלא זאת בעיה של כבוד המשפחה, והמשפחה כולה יכולה להיפגע.

לכן העניין הזה של איסור הפרסום מאוד חשוב, ובוודאי נתמוך בהצעות החוק.

לצערנו הרב, איסור הפרסום הזה לא חל, למשל, על תמונות בנושאים אחרים, לאו דווקא אונס, שהעיתונות רצה לפרסם, אפילו נערות מתחת לגיל 17 ו-18, ואולי העיתונות רוצה להשתעשע מאותו מעשה או מאותה תמונה. אני לא רוצה להזכיר את שמה, כדי לא לפגוע שוב, אבל כל יום שמו את תמונתה של אותה נערה, כאילו מדובר פה בכוכבת קולנוע. הפגיעה היתה כל כך קשה, כל כך הרסנית כלפי המשפחה, ולא היה מי שימנע את זה, מי שיעצור את זה. לדעתי, צריך פה חקיקה גם בנושא הזה. אני אפילו חושב ליזום את הצעת החוק.

רק מה יקרה כשיתעורר ויכוח, חברת הכנסת גלאון, מי הקורבן ומי התוקף? לפעמים יש מצב שכל אחד מתלונן שהשני היה התוקף. אני רק אומר שאולי איסור הפרסום יחול בכל מקרה עד שהנושא הזה יתברר.

היו"ר עבד-אלמאלכ דהאמשה:

תודה רבה לחבר הכנסת נסים זאב.

חברי הכנסת, נעבור להצבעה. נצביע קודם על הצעת חוק העונשין (תיקון מס' 87) (איסור פרסום שם מתלונן בעבירת מין), התשס"ו-2005, של חברת הכנסת אתי לבני. מי בעד? מי נגד? אפשר להצביע.

הצבעה מס' 2

בעד ההצעה להעביר את הצעת חוק לוועדה – 14
נגד – 1
נמנעים - אין
ההצעה להעביר את הצעת חוק העונשין (תיקון מס' 87) (איסור פרסום שם מתלונן בעבירת מין),
התשס"ו-2005, לוועדת החוקה, חוק ומשפט נתקבלה.

היו"ר עבד-אלמאלכ דהאמשה:

ברוב של 14 תומכים, מתנגד אחד וללא נמנעים, הצעת החוק אושרה בקריאה ראשונה, והיא תועבר לוועדת החוקה, חוק ומשפט להמשך הכנתה.

חברי הכנסת, עכשיו נצביע על הצעת החוק של חברת הכנסת זהבה גלאון, הצעת חוק הגנת הפרטיות (תיקון מס' 8) (איסור פרסום בדבר עבר מיני), התשס"ו-2005, גם היא בקריאה ראשונה.


הצבעה מס' 3

בעד ההצעה להעביר את הצעת החוק לוועדה – 16
נגד – 1
נמנעים – אין
ההצעה להעביר את הצעת חוק הגנת הפרטיות (תיקון מס' 8) (איסור פרסום בדבר עבר מיני),
התשס"ו-2005, לוועדת החוקה, חוק ומשפט נתקבלה.

היו"ר עבד-אלמאלכ דהאמשה:

ברוב של 16 תומכים, מתנגד אחד וללא נמנעים, גם הצעה זו אושרה בקריאה ראשונה, וגם היא תועבר לוועדת החוקה, חוק ומשפט להמשך הכנתה.



הצעת חוק הבחירות לכנסת (תיקון מס' 55) (ביטול התקשרויות בין רשימות מועמדים), התשס"ו-2005
[רשומות (הצעות חוק, חוב' כ/97).]
(קריאה ראשונה)

היו"ר עבד-אלמאלכ דהאמשה:

חברי הכנסת, הנושא הבא הוא הצעת חוק הבחירות לכנסת (תיקון מס' 55) (ביטול התקשרויות בין רשימות מועמדים), התשס"ו-2005, קריאה ראשונה. יציג את הצעת החוק חבר הכנסת משה גפני. בבקשה, אדוני.

משה גפני (דגל התורה):

אדוני היושב-ראש, רבותי חברי הכנסת, קודם כול אני מבקש לומר, שעל-פי סיכום שהיה ועל-פי בקשה שהיתה מצד מפלגות שונות, אף שבעצם כבר היה הדיון בקריאה הטרומית וזה אושר, והיו דיונים בוועדת החוקה - תשובה והצבעה יהיו בשבוע הבא. זאת אומרת, נקיים את הדיון היום אבל לא נקיים את ההצבעה, על-פי בקשה של כמה מפלגות.

אני מבקש להקדים ולומר לגבי החוק, שהוא בעצם חוק של ביטול הסכם העודפים. אני גם מבקש להקדים ולומר, שאני מתנגד לחלוטין לחוק בדר-עופר, שהסכם העודפים הוא נגזרת שלו. אני חושב שזה חוק של גזל, אני חושב שזה חוק לא נכון, אני חושב שזה חוק שמעוות את רצון הציבור. זה חוק שנותן למפלגות הגדולות יתרון מאוד משמעותי על פני מפלגות בינוניות וקטנות. אבל, אני גם איש ריאלי, כפי שצריך להיות בבניין הזה. אני יודע שאין לי אפשרות. אם היתה לי אפשרות שלא לבטל את הסכם העודפים, אלא לבטל לחלוטין את חוק בדר-עופר, מובן שהייתי מגיש את הצעת החוק הזאת, אבל אין לי אפשרות כי אין רוב.

היו"ר עבד-אלמאלכ דהאמשה:

אתה לא רואה שביטול ההתקשרות - - -

משה גפני (דגל התורה):

לא, אני הולך להסביר את זה. על כל פנים, אני מתנגד לבדר-עופר לחלוטין. זאת הקדמה אחת. הסכם העודפים הוא נגזרת אחת של חוק בדר-עופר.

דבר שני, אני מתנגד להסכם העודפים כשלעצמו. האזרח או האזרחית במדינת ישראל בוחרים במפלגה, ובלי משים - אף שמפרסמים את זה, אף אחד מן הבוחרים לא חושב על זה ולא שם לב לעניין הזה - בעצם עלול להיות שקולו, בגלל הסכם העודפים, ילך למפלגה אחרת. אם אפשר להצביע למפלגה אחרת והיא דומה למפלגה הקודמת, אז ששתי המפלגות ילכו יחד. הסכם העודפים הוא אידיאולוגית לא נכון, וגם, כפי שאמרתי, עיוות רצון הבוחר כאן הוא מאוד משמעותי, אף שלפעמים הסכם העודפים נעשה בין שתי מפלגות שיש ביניהן קירבה אידיאולוגית, אבל לא תמיד. תראו הסכמי עודפים שונים ומשונים שקיימים, כשאין קשר בין מפלגה אחת לשנייה. כל הדברים האלה אינם חשובים. למה? מכיוון שכל מפלגה מייד תעשה את החשבון מה דינה עם הסכם העודפים או בלי הסכם העודפים. הרי זה פשוט.

יוסף פריצקי (צל"ש - ציונות, ליברליות ושוויון):

אי-אפשר לעשות חשבון כזה.

משה גפני (דגל התורה):

אני הולך להסביר את זה, חבר הכנסת פריצקי.

כל אחד יעשה מייד את החשבון: רגע - - -

היו"ר עבד-אלמאלכ דהאמשה:

זה מהדברים שאתה צריך להסביר עכשיו. זה החוב השני שלך, שאתה צריך להסביר עכשיו.

משה גפני (דגל התורה):

את זה אני הולך להסביר. זה הנושא המרכזי.

אציג לכם טענה אחת שהושמעה, ואני אביא כמובן את הדוגמאות. באו אלי נציגי מפלגות קטנות ובינוניות ואמרו: אתה מייצג את יהדות התורה, מפלגה קטנה או בינונית, בוודאי לא מפלגה גדולה, נכון להיום - אני לא מדבר על השנים הבאות, אבל נכון להיום - והסכם העודפים בעצם נותן יכולת לשתי מפלגות קטנות להתאחד ואז הן הופכות למפלגה קצת יותר גדולה, ועם חוק בדר-עופר אולי מצבן יוטב. כרעיון זה נכון. כעובדה זה לא נכון, אבל כרעיון זה נכון.

אני רוצה לומר גם על הקטע השני. הסכם העודפים שנעשה בין מפלגה קטנה יותר למפלגה גדולה יותר, בוודאי אם הוא נעשה עם מפלגה גדולה, ובחלק גדול מהמקרים זה קורה, אם הוא נעשה עם מפלגה גדולה יותר, את העודפים של המפלגה הקטנה ברוב המקרים - שום דבר לא מוחלט בהסכם עודפים - לוקחת המפלגה הגדולה. אז לא רק שבדר-עופר נותן לה מנדטים נוספים שלא מגיעים לה, גם הסכם העודפים לוקח מהמפלגה הקטנה או הבינונית את הקולות העודפים ונותן אותם למפלגה הגדולה.


היו"ר עבד-אלמאלכ דהאמשה:


לא תמיד.


משה גפני (דגל התורה):

נכון, אדוני היושב-ראש צודק. כל מה שאני אומר בהסבר הזה הוא לא אבסולוטי, לא יכול להיות מדעי, שום דבר לא יכול להיות נחרץ. אני מדבר על הרעיון. הרעיון הוא שהסכם העודפים יכול להפוך שתי מפלגות קטנות לקצת יותר גדולות, ונכון שהסכם העודפים מטבעו, היות שהוא נגזרת של בדר-עופר, נותן יתרון למפלגה הגדולה בשתי המפלגות שחתמו על הסכם העודפים. זו תמונת המצב. היא לא מוחלטת. תמיד בחישוב הסופי יכולים להיות בעניין הזה שינויים.

מה עשיתי? אני מתנגד להסכם העודפים מפני שאני מתנגד להסכם העודפים, אלא אם כן זה היה פוגע בי, כמו כל אחד אחר מאתנו כאן. הלכנו וביקשנו לראות מה קרה בפועל, שזה יותר חשוב מהכול - כל הניתוחים המדעיים אינם רלוונטיים - מה קרה בשלוש מערכות הבחירות האחרונות. ביקשתי, ואני גם רואה שמרכז המחקר והמידע של הכנסת עשה את העבודה הזאת. לאחר שהוא מסביר את הסכם העודפים, שאת זה אני כמובן לא הולך לעשות עכשיו, הוא הביא את הטבלה שעליה התבססנו.

אני רוצה לומר לכם: בכנסת החמש-עשרה, זאת אומרת בבחירות הקודמות, אין ראיה לכאן או לכאן, אבל ההשוואה היא בכנסת השש-עשרה ובכנסת הארבע-עשרה. ניקח את המפד"ל, זאת דוגמה מאוד מעניינת. המפד"ל בכנסת השש-עשרה, בעקבות הסכם עודפים עם עם אחד, קיבלה מנדט נוסף, ובמקום חמישה מנדטים היא קיבלה שישה מנדטים. זאת אומרת, אילו החוק שלי היה קיים, המפד"ל היתה מקבלת חמישה מנדטים ועם אחד – ארבעה מנדטים; אם החוק שלי היה כבר לכנסת השש-עשרה ולא היו הסכמי עודפים.

יוסף פריצקי (צל"ש - ציונות, ליברליות ושוויון):

לא נכון. יכול להיות שהמפד"ל היתה מקבלת חמישה מנדטים, אבל היתרה מתחלקת בין כולם.

משה גפני (דגל התורה):

לא, יש פה החישובים.

המפד"ל היא דוגמה מאוד בולטת לעניין הזה. בכנסת השש-עשרה היא הרוויחה מנדט בגלל הסכם עודפים. לעומת זאת, בכנסת הארבע-עשרה, אם החוק שלי היה קיים, למפד"ל היה מנדט נוסף. היא איבדה מנדט בגלל הסכם עודפים. יתירה מזאת, סיעת מולדת בכנסת הארבע-עשרה היתה סיעה של שני מנדטים; בטבלה של מנכ"לית ועדת הבחירות המרכזית, שהיא עשתה את החשבון אם לא היה הסכם עודפים והחוק שלי היה בתוקף: מולדת עם שני מנדטים, מפלגה מאוד קטנה – אם לא היה הדיל של הסכם עודפים, למולדת היו שלושה מנדטים. ואם לא מספיק מה שאני אומר, הליכוד הוא מפלגה גדולה, ובכנסת הארבע-עשרה, אילולא היה הסכם עודפים, היא היתה מקבלת מנדט פחות. מח"ל עם הסכם עודפים קיבלה 32 מנדטים בכנסת הארבע-עשרה, אילולא הסכמי העודפים היא היתה מקבלת 31 מנדטים. הנה דוגמה של מפלגה קטנה שבלי הסכם עודפים, אם החוק שלי היה קיים אז - - -

היו"ר עבד-אלמאלכ דהאמשה:

כמה מפלגות קטנות קיבלו באותה כנסת, חוץ מן המפד"ל?

משה גפני (דגל התורה):

כמעט אותו דבר. אין הבדלים.

במפלגת העבודה אין הבדל, ג' - אין הבדל, הד - אין הבדל, ו' - אין הבדל, ט' - אילולא הסכם העודפים שלושה מנדטים, כן - שזה ישראל בעלייה, שבעה מנדטים בכל סיטואציה, הליכוד היה יורד מ-32 ל-31 אילולא הסכמי העודפים.

מכיוון שהיום לא תהיה הצבעה, אני מציע שכל אחד יבחן את הדברים האלה, הרי אני לא אלך נגד עצמי. אמרתי, בשלב הזה, חבר הכנסת פריצקי, אנחנו מפלגה קטנה, אבל אתה יודע, אי-אפשר לדעת מה יהיה בעוד כמה שנים.

עסאם מח'ול (חד"ש-תע"ל):

אתם מתחילים להתכונן.

יוסף פריצקי (צל"ש - ציונות, ליברליות ושוויון):

שינוי עובדים על זה בשבילכם; אתה תלמיד חכם, אתה יודע למה התכוונתי.

מל פולישוק-בלוך (שינוי):

הם פשוט עושים ילדים. לא אמרתי את זה לשלילה, אמרתי את זה כעובדה.

היו"ר עבד-אלמאלכ דהאמשה:

אולי בכל זאת שכנעת מישהו.

משה גפני (דגל התורה):

אני מסיים, אדוני היושב-ראש. אני רוצה לסכם את דברי באופן הכי ברור: אני מתנגד להסכם עודפים, אני חושב שזה עיוות רצון הבוחר. אני מתנגד לבדר-עופר, אני חושב שהסכם העודפים הוא נגזרת שלו, וצריך לעשות כל מאמץ לבטל את החוק הזה, כאשר תהיה לנו יכולת.

אני אומר באופן נחרץ, ברור וחד-משמעי, הסכמי העודפים לא מיטיבים עם המפלגות הגדולות. ראינו את זה באופן ברור בניתוח תוצאות הבחירות עם הסכם העודפים ובלי הסכם העודפים. אף אחד לא יכול לדעת עם מי זה מיטיב ועם מי זה מרע, זה תלוי בתוצאות הבחירות. אגב, בחלק גדול ממדינות העולם אין המושג הזה של הסכמי עודפים.

אני סבור שצריך לתמוך בחוק הזה, אני חושב שהוא חוק נכון, ואני קורא לחברי במפלגות הקטנות והבינוניות: נחכה לעיתוי, נבטל את חוק הגזל הזה שנקרא חוק בדר-עופר; היום ניתן להעביר את החוק הזה של ביטול הסכם העודפים, ואני מבקש את התמיכה בחוק הזה. תודה רבה.

היו"ר עבד-אלמאלכ דהאמשה:

תודה רבה לחבר הכנסת גפני, מציע החוק. חברי הכנסת, תשובה והצבעה יהיו במועד אחר.

משה גפני (דגל התורה):

בשבוע הבא. כך היה הסיכום.

היו"ר עבד-אלמאלכ דהאמשה:

במועד אחר. בינתיים אנחנו יכולים להתחיל בדיון על החוק הזה. אני אתחיל לקרוא את הרשימה של חברי הכנסת הרשומים: חבר הכנסת דני יתום – אינו נוכח. חבר הכנסת אורי אריאל – נוכח ורוצה לדבר. בבקשה. אחריו ידברו, לפי הסדר, חברי הכנסת פריצקי, מרגי, ברכה, יאסינוב, טל, הנדל, בתנאי כמובן שהם נוכחים באולם. יש עוד. בבקשה, חבר הכנסת אריאל.

אורי אריאל (האיחוד הלאומי - ישראל ביתנו):

אדוני היושב-ראש, חברי חברי הכנסת, הצעת החוק של חבר הכנסת גפני, כפי שהוא אמר, יש לנו כמה ימים לנסות להבין אותה וללמוד אותה. אף שהקשבתי אין לי דעה, כי עדיין יש לי שאלות, אז ננצל את הזמן שעומד לרשותנו ללמוד על זה, אבל ילמדנו רבנו איך מקדימים את הבחירות ואיך מעבירים את החוק שאתה רוצה שיחול כבר בבחירות הקרובות, אף שבעזרת השם ובעזרתכם הבחירות יהיו בעוד שלושה חודשים.

צא וחשב שבשבוע הבא בעזרת השם יבוא ראש הממשלה ויציע להקדים את הבחירות, כי הרי זה כבר לא ממשלה, וזה לא עובד, זה מקרטע, אנשים פה לא קונים את הסחורה, ויקדימו את הבחירות. אם לא יהיה לך פטור מחובת הנחה, חבר הכנסת גפני, אתה יכול להיות בבעיה, או כולנו, נניח שהשתכנענו שהצעת החוק טובה.

משה גפני (דגל התורה):

אפשר לרוץ עם זה מהר. זה עבר קריאה טרומית, עכשיו קריאה ראשונה, וזהו.

אורי אריאל (האיחוד הלאומי - ישראל ביתנו):

אתה תצטרך שיתוף פעולה מצד הוועדה הרלוונטית. איזו ועדה דנה בזה?

משה גפני (דגל התורה):

ועדת החוקה. זה אושר בוועדת החוקה.

אורי אריאל (האיחוד הלאומי - ישראל ביתנו):

חבר הכנסת איתן בעד להריץ את זה מתוך ראייה שיוקדמו הבחירות?

משה גפני (דגל התורה):

בעד. לא שאלתי אותו לגבי הקדמת הבחירות.

אורי אריאל (האיחוד הלאומי - ישראל ביתנו):

אתם בעד הקדמת הבחירות?

משה גפני (דגל התורה):

אתה נותן גם לנו שבוע לבדוק את זה.

היו"ר עבד-אלמאלכ דהאמשה:

חבר הכנסת גפני, אם חבר הכנסת איתן בעד החוק הזה, סימן שהחוק הזה לא מרע עם המפלגות הגדולות, תאמין לי, רק מיטיב אתן.

משה גפני (דגל התורה):

על זה לא חשבתי.

היו"ר עבד-אלמאלכ דהאמשה:

לא שכנעת אותנו. אני יודע איך רעיונית זה נכון, ובחישובים זה לא כך.

אורי אריאל (האיחוד הלאומי - ישראל ביתנו):

לסיום הדברים אני פונה אליך, חבר הכנסת גפני, תראו, אתם מהממשלה הזאת כבר לא תשיגו כלום, תמיד זה ביזיון, זה לא דרך. אם זה היה רק אליכם, היינו פועלים לשנות את זה, אבל זה כלפי כולם כך, זה קשה. היות שזה המצב, ראש הממשלה רומס אתכם, עוד פעם כמו את האחרים, בעניין הזה אין אצלו הבדלים גדולים, קצת יותר, קצת פחות, אני קורא לך ולחבריך: בואו נשנה את המצב הזה, נלך לבחירות, הבוחר יאמר את דברו ותהיה ממשלה אחרת, כך אני מקווה, כך נפעל, ויהיה יותר טוב, כי להרבה יותר גרוע ממה שכבר יש קשה לצפות.

משה גפני (דגל התורה):

אין חשש שאם אנחנו נצא ראש הממשלה שרון יכניס את שינוי לקואליציה?

אורי אריאל (האיחוד הלאומי - ישראל ביתנו):

לא. אני לא רואה את שינוי נכנסים. הם נמצאים פה, הם יכולים להגיד את דברם, הם עברו את הקו לפי דעתי, וגם הגיעה עונת הבחירות כך או כך, גם אם זה יהיה בנובמבר 2006. אפשר שיהיו מחלוקות קשות עם שינוי, ויש לי כאלה אתם, אבל אני לא חושב שהם מטומטמים. בשונה מהמשנה, קוראים לזה, אני כל פעם מבלבל, שהוא החליט לסחוב את המפלגה שלו להתאבדות יחד עם שרון, הם עדיין חפצי חיים, חבר'ה צעירים, תוססים, לא הגיעו לגיל 84 או 87, כבר איבדנו את המניין. בעזרת השם נקדים את הבחירות, וגם החוק שלך יעבור, ובא לציון גואל.

היו"ר עבד-אלמאלכ דהאמשה:

תודה רבה לחבר הכנסת אריאל. חבר הכנסת יוסף פריצקי, בבקשה, ואחריו – חבר הכנסת יעקב מרגי.

יוסף פריצקי (צל"ש - ציונות, ליברליות ושוויון):

אדוני היושב-ראש, בערבו של יום שלישי רגוע ומתון כזה, אני חייב לומר לך, חבר הכנסת גפני, ישבתי והקשבתי לדבריך ברוב קשב, ושאלתי את עצמי למה יהודי בן תורה, תלמיד חכם ליטאי, מציע הצעה – מה יש בהצעת החוק הזאת? אני רוצה להבין למה אתה מציע אותה.

זה הזכיר לי איזו בדיחה על אדם שיושב בתחנת אוטובוס ומייבב ובא נהג האוטובוס ואומר לו: תגיד לי, למה אתה בוכה? הוא אומר: אין לי כסף לנסוע. אומר לו הנהג: תעלה, אני אקח אותך בחינם, לא נורא. יושב לידו וממשיך לבכות. אומר לו: עכשיו למה אתה בוכה? הוא אומר: לכולם אתה נותן עודף.

עכשיו תסביר לי, חבר הכנסת גפני, מה קפץ עליך, למה אתה רוצה את החוק הזה? תראה, אם אין הסכם עודפים - הלוא במה אנחנו מדברים? אנחנו מדברים על מצב שבו סיעה עברה את אחוז החסימה, כי אם היא לא עברה את אחוז החסימה אין לזה שום משמעות, והיא, יש לה עכשיו איזה עודף מסוים מעל המנדטים שהיא כבר השיגה. דרך אגב, המפלגה שהכי תצליח תהיה מפלגת העודפים. זאת אומרת, היא תאמר: אני לא רוצה, רק מה שנשאר - תביאו לי. זה בערך שישה-שבעה מנדטים כל בחירות. זאת אומרת, האחוזים שהועלו הם בערך שישה-שבעה מנדטים, כל מערכת בחירות, לפעמים אפילו יותר, כי לזה לא מצטרפים אלה שלא עברו את אחוז החסימה - - -

משה גפני (דגל התורה):

בין שישה לשמונה מנדטים.

יוסף פריצקי (צל"ש - ציונות, ליברליות ושוויון):

שמונה מנדטים.

עכשיו, בוא תסביר לי למה מי שהצביע ליהדות התורה, נגיד שהגיעה לחמישה מנדטים, ואיך אתה אומר? - תעלה ותשגה עד מאוד, ואחריתה  מי ישורנה - צריך שהקול העודף שלו ילך, חלילה וחס, לשינוי?  הרי זה מה שאתה מציע. כי אם אין הסכמי עודפים, מי שהצביע ליהדות התורה, ונגיד יהדות התורה עשתה הסכם עם ש"ס - עם ש"ס, נו, בסדר, שתיהן יציר כפיו של אליעזר שך, המרן, הרב שך, שכמו שאמרתי לך, בינו לבין המהר"ל מפראג יש הבדל אחד גדול: המהר"ל מפראג הצליח להרוג את הגולם. אז אני מבין. עשו אתם הסכם עודפים. אני מוכרח לומר, חבר הכנסת גפני, עד שאתה תעלה ותגיד מה הסיבה האמיתית, אני לא יודע איך להצביע. תודה רבה.

היו"ר עבד-אלמאלכ דהאמשה:

תודה רבה לחבר הכנסת פריצקי. אני מסכים עם כל מלה שהוא אמר - - -

משה גפני (דגל התורה):

- - -

היו"ר עבד-אלמאלכ דהאמשה:

אני גם מחפש למה דווקא אתה, גפני, מציע דבר כזה. אני מסכים אתו, לא אתך. צריך לחפש מה הסיבה, באמת. לא מתקבל על הדעת שמפלגה קטנה תציע לבטל הסכם עודפים.

יעקב מרגי (ש"ס):

אדוני היושב-ראש, חברי חברי הכנסת, ידידי חבר הכנסת הרב גפני, צריך ללמוד את ההצעה שלך, כי יש פה תחושה שאתה הולך לזרוק -  נכון, חוק בדר-עופר יצר עיוות משווע, לא צודק, הגדרת אותו "חוק הגזל", אבל אי-אפשר לשפוך את המים עם התינוק. אומנם הקראת לנו, עשית סימולציה בין הכנסת הארבע-עשרה לכנסת השש-עשרה, הכנסת האחרונה, אבל, לדוגמה, אם ניקח את הכנסת האחרונה, כפי שהסבירו לי – אם היו מבטלים את הסדר העודפים היו לשינוי 16 מנדטים, למפד"ל - חמישה מנדטים, ולש"ס – עשרה מנדטים.

אני רוצה להמשיך בהומור, אחרי חבר הכנסת פריצקי. אתה יודע, חבר הכנסת גפני, תמיד אומרים שהבחירות במדינת ישראל הן לא על 120 חברי הכנסת. הבחירות הן על 115, כי חמישה הם תמיד קבועים, בטוחים -  של יהדות התורה. אז התחושה היא שבגלל זה אתה לא צריך חוק של הסדר עודפים.

משה גפני (דגל התורה):

אני עובד עכשיו על המנדט השישי.

יעקב מרגי (ש"ס):

הלוואי. אני מאחל לך. אני רק מחפש ממי אתה הולך לקחת אותו - אני עוד לא - - -

משה גפני (דגל התורה):

אנחנו כמעט קיבלנו בבחירות האחרונות - - -

יעקב מרגי (ש"ס):

אז אני אומר: את חוק בדר-עופר צריך לעקור. אין ספק. צריך לשנות אותו מן היסוד, אבל לבטל כליל? אני חושב שלא, כי הסכמי העודפים פעם נותנים כך ופעם נותנים כך. זה לא משהו אחיד.

ואם כבר בהסכמי עודפים ובבחירות אנו עוסקים, בזמן שנותר לי, אדוני היושב-ראש, אני רוצה לחזור, ברשותך, ברשות חברי הכנסת - אתמול ראינו כאן, בפרלמנט הישראלי, את חולשתה של הדמוקרטיה הישראלית ואת חולשתה של הממשלה, חולשה שצריכה להביא לדבר אחד בלבד: להתפטרותה של הממשלה ולהקדמת הבחירות.

ראש ממשלה שלא מצליח ליישם את מדיניותו ולא מעוניין לשנות אותה על מנת לקבל את דעת הרוב, והוא ממשיך לאחוז בקרנות המזבח,  זה דבר שמתאים למשטרים אחרים ואין לו מקום כאן במדינתנו.

אדוני היושב-ראש, חברי חברי הכנסת, מה עוד צריך לקרות במדינתנו הקטנה כדי שראש הממשלה יבין שבמדיניותו זו הוא אולי יקבל מחמאות במדורים כלכליים מסוימים, אבל הוא עלול לקבל בסוף מהומות כפי שאנו רואים היום בצרפת וראינו בעבר בארגנטינה. היום, הציבור המתוסכל והממורמר, שאינו מסוגל לקיים את עצמו בכבוד, שעיניו כלות - איך  הממשלה מחלקת דיווידנדים ואתנן לאותן משפחות שמעבירות את ההון מיד ליד.

אדוני היושב-ראש, חברי חברי הכנסת, המדינה עתירת בעיות מבעיות שונות. מאות ילדים מוטרדים מינית מדי שנה ושנה, אלפי נפגעי תקיפה מינית זקוקים לטיפול ואינם מטופלים, והמדינה איננה מתכוננת לטפל בהם. הקטל בדרכים משתולל, הפערים בחברה הישראלית הולכים וגדלים, מאות אלפי קשישים חיים בעוני ובמצוקה, יותר מ-700,000 ילדים ישנים רעבים, וראש הממשלה יחד עם שר האוצר שלו מתעקשים שלא לעדכן את קצבאות הזיקנה וקצבאות הילדים. התחושה היא שכנראה יש במדינה קבוצת לחץ בעלת עניין להמשיך ולעודד את הפערים במשק בצורה של קונספירציה להנצחת העוני, כדי שיהיו כאן שני עמים: עם של מעסיקים ועם של עבדים המועסקים בשכר מינימום. אדוני היושב-ראש, אני חושב שאין זמן יותר מתאים לסיום תפקידה של הממשלה הזאת. תודה.

היו"ר עבד-אלמאלכ דהאמשה:

תודה רבה לחבר הכנסת מרגי. חברי הכנסת, אנחנו ממשיכים ברשימת המתדיינים. חבר הכנסת מוחמד ברכה – אינו נוכח. חבר הכנסת יגאל יאסינוב - כנ"ל. חבר הכנסת דוד טל. חבר הכנסת צבי הנדל. סליחה, חבר הכנסת יאסינוב, בבקשה. לא היית אתנו קודם, אתך הסליחה, לא שמתי לב שכיבדת אותנו בנוכחותך. חבר הכנסת יגאל יאסינוב, ולאחר מכן - אני אקריא את הרשימה, וכאמור, מי שלא יהיה נוכח באולם, לא יוכל להשתתף בדיון.

יגאל יאסינוב (שינוי):

תודה, אדוני היושב-ראש. חבר הכנסת גפני, אני מקווה שאתה פה ולא הולך, כי אני רוצה להמשיך את אותו דיון שהיה לי אתך בישיבת ועדת החוקה אז, כשהצבעתי נגד הצעתך. בעצם, כביכול, מה שאתה אומר: על מה שאדם מצביע, על זה הוא מצביע, ואין אפשרות להעביר את הצבעתו למשהו אחר. זה נראה בסדר, רק שזה לא דמוקרטי, ואני אסביר לך למה.

אם מפלגה שאדם מצביע לה באופן דמוקרטי, על-פי רשותו, כי כשהוא מצביע לה הוא נותן לה אישור להיות נציגה שלו בכנסת, זאת אומרת, ברשותו המפלגה עושה הסכם עודפים עם מפלגה אחרת, כשהוא מצביע -  הסכם העודפים יפורסם הרבה לפני ההצבעה - הוא כבר יודע שאם קורה משהו, איך אומרים? חס וחלילה, ומפלגה אחת מקבלת קצת יותר קולות, אז הקולות האלה יכולים לעזור למפלגה אחרת באותה דעה, או בדעה דומה, להעביר עוד חבר כנסת.

סיעת שינוי, להזכירך, לא עשתה הסכמי עודפים, או שהיא עושה הסכמי עודפים עם מפלגות שאין להן הרבה סיכוי לעבור אבל אנחנו תומכים בהן אידיאולוגית, כמו שעשינו בפעם הקודמת עם מפלגת הירוקים, כי אנחנו היינו בדעתם בכל מה שנוגע לטבע ולשמירת הטבע.

חבר הכנסת גפני, אני שואל אותך: למה אתה רוצה לקחת  מהמצביעים שלך את הזכות להצביע עבור הסכם עודפים בין יהדות התורה ודגל התורה? למה? יכול להיות שתרוצו בשתי רשימות, ואם זה יקרה הסכם כזה יאפשר לכם לשמור את הביצים בבית. או, אם אתם כן תרוצו ברשימה אחת, אז קודם כול אתם תראו לכל המצביעים שלכם, שכל, כביכול,  חילוקי הדעות האידיאולוגיים שהיו לכם הם רק משחק, כי אלה רוצים להיכנס ואלה רוצים להיכנס בדרך האחורית.

אני רוצה להגיד לך: אתם לא רוצים לעשות הסכם עודפים? אתה מתנגד? אל תעשו. כמו שאנחנו לא עושים. אם אתה אומר: לא, אנחנו לא רוצים שאחרים יעשו את זה, אז אתה בעצם רוצה לפגוע בהחלטה דמוקרטית של מפלגה אחרת, דמוקרטית - לא שיש שם בבא או רב כלשהו, או מועצת רבנים שקובעת את הרשימה – כמו שינוי.

היו"ר עבד-אלמאלכ דהאמשה:

תודה רבה לחבר הכנסת יאסינוב. חברי הכנסת דוד טל, צבי הנדל, עזמי בשארה, בנימין אלון, ג'מאל זחאלקה, מאיר פרוש, עסאם מח'ול, אחמד טיבי ודניאל בנלולו. חבר הכנסת דהאמשה  נמצא ולא יוכל לדבר. חבר הכנסת נסים זאב, בבקשה. אם יהיה לי מחליף, אדבר. אני מתנגד לחוק בכל מאודי.

נסים זאב (ש"ס):

אדוני היושב-ראש, כנסת נכבדה, חבר הכנסת יוסי פריצקי התפלא על הרב גפני, תלמיד חכם, שנון, מה לו ולחוק הזה? צריך באמת ללמוד את הסוגיה הזאת. לפי הקביעה הזאת אני לא מבין בכלל מה הוא עושה בכנסת, תלמיד חכם, חריף, יודע הלכה, פוסק הלכה, מה לו ולכנסת בכלל?

משה גפני (דגל התורה):

אתה רוצה שאשאיר אותם לבד?

נסים זאב (ש"ס):

זה חלק מתפקידנו. אנחנו נמצאים פה כהגנה מפני כל מיני הצעות חוק שבאות להזיק מבחינתנו, מבחינת השקפת עולמנו, השקפת עולמה של היהדות; בשביל זה אנחנו נמצאים פה.

אני חייב לומר, הרב גפני, אני חושש שהצעת החוק שלך כל כך טובה עד שראש הממשלה עלול לדחות את הבחירות למועד מאוחר יותר, עד שהחוק ייכנס לתוקפו, ואז נהיה בבעיה. אנחנו עושים פה את כל ההשתדלות להקדים את הבחירות, ואתה עושה פה מהלך דרמטי, שיכול להשפיע על המערכת כולה.

הצעת החוק באה לבטל התקשרויות בין רשימות מועמדים. באמת אני לא מבין מהי מטרת החוק. בדרך כלל, כשמדובר בשתי מפלגות שעושות הסכמי עודפים, מבחינה אידיאולוגית הן כמעט זהות לחלוטין, ואם לא, הן לא מתקשרות ביניהן. זאת אומרת, מבחינתן שהיריב יפסיד. יכול להיות שיש איזו תוכנית לדגל התורה ללכת ברשימה נפרדת ולהתנתק מאגודת ישראל - כך אני רואה את הדברים - ואתה חושש שהעודפים האלה יכולים להזיק או לתת כוח למישהו אחר, שאולי לא היית רוצה.

אני חושב שרוב חברי הבית לא מבינים מה מסתתר מאחורי הצעת החוק. ייתכן שאנחנו נתמוך בה, עדיף שלא נדע את הסיבה. יש לנו אמונת חכמים, הרב גפני הוא תלמיד חכם, הוא מבקש בקשה, אולי אנחנו צריכים להצביע, בבחינת "ועשית ככל אשר יורוך".

רשף חן (שינוי):

הם עושים אתך הסכם עודפים? אין להם עם מי לעשות הסכם עודפים.

נסים זאב (ש"ס):

אז מפני שאין לו עם מי לעשות, הוא רוצה לבטל את כולם.

אילן שלגי (שינוי):

- - -

נסים זאב (ש"ס):

אם תלכו ברשימה נפרדת, דגל ואגודת ישראל, יהיה ביניהן הסכם עודפים או לא?

היו"ר עבד-אלמאלכ דהאמשה:

האם היה לכם אי-פעם הסכם עודפים אם מפלגה אחרת?

רשף חן (שינוי):

- - -

אילן שלגי (שינוי):

- - -

משה גפני (דגל התורה):

בבחירות האחרונות היה לנו עם ש"ס - - - תמיד אנחנו עושים הסכם עודפים.

נסים זאב (ש"ס):

אדוני היושב-ראש, נגעתי בנקודה קצת רגישה, מה יקרה אם דגל נפרדת מאגודת ישראל? עם מי היא תעשה הסכם עודפים? הם רוצים להיפטר מהבעיה הזאת, ולכן הרב גפני מקדים תרופה למכה ואומר: אני לא רוצה שום הסכם עודפים.

היו"ר עבד-אלמאלכ דהאמשה:

תודה רבה לחבר הכנסת נסים זאב. חברי הכנסת, כאמור, תשובה והצבעה במועד אחר.


הצעת חוק חופשה שנתית (תיקון מס' 10), התשס"ה-2005
[רשומות (הצעות חוק, חוב' מ/188).]
(קריאה ראשונה)

היו"ר עבד-אלמאלכ דהאמשה:

נעבור לנושא הבא: הצעת חוק חופשה שנתית (תיקון מס' 10), התשס"ה-2005, קריאה ראשונה. יציג את הצעת החוק סגן שר התעשייה, המסחר והתעסוקה, חבר הכנסת אלי אפללו. גם בהצעת חוק זאת תשובה והצבעה במועד אחר. בבקשה, חבר הכנסת אפללו, סגן השר הנכבד.

סגן שר התעשייה, המסחר והתעסוקה אלי אפללו:

אדוני היושב-ראש, כנסת נכבדה, הצעת החוק הממשלתית היא בנושא חופש שנתי.

מל פולישוק-בלוך (שינוי):

למה לא מצביעים היום, אפשר לדעת?

היו"ר עבד-אלמאלכ דהאמשה:

זאת בקשתם של המציעים. לפעמים המציע חושש שהחוק ייפול ולכן הוא מבקש להצביע במועד אחר.

מל פולישוק-בלוך (שינוי):

אולי אפשר להחליט שבימי שלישי הכנסת סגורה ואין הצבעות על חוקים. לא חבל על האור, על המזגן?

היו"ר עבד-אלמאלכ דהאמשה:

אם יש לך הצעה בנדון, תעבירי אותה למזכירות הכנסת ונדון בזה.

מל פולישוק-בלוך (שינוי):

אנחנו יושבים פה, מחכים, רוצים להצביע על כל החוקים וכל הזמן מודיעים שאין הצבעה.

היו"ר עבד-אלמאלכ דהאמשה:

לכן אנחנו מודיעים מראש שלא תהיה הצבעה, כדי שיהיה ברור לכם.

אילן שלגי (שינוי):

אדוני היושב-ראש, מפלגת העבודה אף פעם לא באה בימי שלישי, גם כשאין להם פריימריס. כולם בחתונות של מרכז הליכוד - יום שלישי, פעמיים כי טוב, כל אחד הולך לשמונה חתונות.

סגן שר התעשייה, המסחר והתעסוקה אלי אפללו:

אדוני, אתה רואה שאני פה ולא הלכתי לשום חתונה.

אילן שלגי (שינוי):

אתה תורן היום.

סגן שר התעשייה, המסחר והתעסוקה אלי אפללו:

זה לא קשור לתורן, יש פה עוד חברי כנסת. אני לא רואה כל כך הרבה חברי כנסת משינוי, חוץ משלושה שנמצאים פה. אז אל תתפלא לשמוע שהכול הצגה גדולה, כל הטיעונים שלך, הזולים האלה. תתמקד בעניינים, אני מתפלא עליך שאתה אומר את הדברים האלה. לא מכבודנו אפילו לשמוע את הטיעונים הזולים האלה.

זאב בוים (הליכוד):

מי שלא בקואליציה יש לו בעיה.

סגן שר התעשייה, המסחר והתעסוקה אלי אפללו:

אדוני היושב-ראש, סעיף 33 לחוק מאפשר לשר התמ"ת לדחות את מועד החופשות השנתיות לכלל העובדים או לחלקם ולקבוע מועד חלופי לחופשה או פיצוי במקרים הבאים: כשקיים מצב חירום; כשצורכי האספקה מחייבים זאת בגלל מצב מיוחד בעורף; במצב של אסון המוני, מלחמה וכדומה.

לפי החלטות הממשלה, יש לתאם את החקיקה כדי לבטל את מצב החירום. מטרת הצעת החוק היא לנתק את הסמכות לדחיית מועד החופשה ממצב החירום. הסמכות לדחות את מועד החופשה תישאר רק למקרה שצורכי האספקה מחייבים זאת.

אדוני היושב-ראש, אני מבקש לקבוע את ההצבעה במועד אחר. אני מודה לך.

היו"ר עבד-אלמאלכ דהאמשה:

תודה רבה לסגן שר התעשייה והמסחר, חבר הכנסת אפללו. חברי הכנסת, כאמור, הצבעה ותשובה במועד אחר, אבל בינתיים אפשר להשתתף בדיון, כמובן מי שנוכח באולם. חברי הכנסת מאיר פרוש, עסאם מח'ול, אחמד טיבי, דניאל בנלולו. חבר הכנסת יעקב מרגי, רוצה להשתתף או מבטל?

יעקב מרגי (ש"ס):

מבטל.

היו"ר עבד-אלמאלכ דהאמשה:

חברי הכנסת משה גפני, אורי אריאל, יוסי פריצקי, מוחמד ברכה, ג'מאל זחאלקה, יגאל יאסינוב, בנימין אלון, דוד טל, צבי הנדל ועזמי בשארה. לכן, נעבור לחוק הבא.

נסים זאב (ש"ס):

סליחה, גם אני רשום.

היו"ר עבד-אלמאלכ דהאמשה:

חבר הכנסת נסים זאב, הקראתי את הרשימה הנמצאת מולי. אינני רואה ששמו של חבר הכנסת זאב בין הרשומים. אראה לך את הרשימה.

נסים זאב (ש"ס):

נרשמתי.

היו"ר עבד-אלמאלכ דהאמשה:

סגנית המזכיר אומרת שהוא אכן נרשם במזכירות ובטעות זה לא מופיע בפני. לכן אתן לך את רשות הדיבור, בבקשה.

נסים זאב (ש"ס):

אדוני היושב-ראש, חברי הכנסת, חוץ מאשר לדבר, אין להם שום מנדט פה. ראיתם מה הממשלה עשתה אתמול. הממשלה, מה שרוצה להעביר היא מעבירה. אז אתם פתאום אדיבים. מי שממהר, אין לו זמן, אז באמת, שיפנה זמן, ואני חושב שהנושא הזה כן ראוי לדיון.

תראו מה קרה פה. שר התמ"ס, שאנחנו תמכנו בו, וחשבנו שהוא ראוי להיות שר האוצר, עכשיו הוא לוקח עוד פרויקט, ובא לקבוע את החופשה השנתית של העובדים. במצב חירום הוא יכול לדחות ולומר, שבמקום שזה יהיה, למשל, ביולי או באוגוסט, אני רוצה את זה בספטמבר. אני חושב שמעמיסים יותר מדי על שר התמ"ס, שהוא גם שר האוצר. אני פוחד שהוא לא יוכל, בסופו של דבר, לתפקד כמו שצריך.

סגן שר התעשייה, המסחר והתעסוקה אלי אפללו:

חבר כנסת נסים זאב, זאת לא צריכה להיות דאגתך. כל דבר מתפרש אצלך כאילו הממשלה לא מתפקדת ולא פועלת.

נסים זאב (ש"ס):

הממשלה מתפקדת, אבל גרוע מאוד.

סגן שר התעשייה, המסחר והתעסוקה אלי אפללו:

למה לא הצבעת בעד השרים? זו צביעות להגיד מצד אחד שאי-אפשר לתפקד ככה, ומצד שני להצביע נגד.

נסים זאב (ש"ס):

אני הצבעתי בעד השר אולמרט. אני הצבעתי שתהיה כלכלה במדינת ישראל.

סגן שר התעשייה, המסחר והתעסוקה אלי אפללו:

זאת צביעות.

נסים זאב (ש"ס):

אנחנו לא יכולים להצביע בעד שוחד פוליטי. אי-אפשר להצביע בעד שוחד פוליטי.

היו"ר עבד-אלמאלכ דהאמשה:


חבר הכנסת אפללו, תודה רבה.

נסים זאב (ש"ס):

חשוב שידעו מה ההבדל בין הצבעה - - - הרבה שאלו את זה ואני רוצה לענות דווקא על השאלה הזאת. מה שעשה ראש הממשלה, הוא בעצם בא ואמר: אתם הצבעתם, אתם נתתם לי גיבוי להתנתקות, לגירוש היהודים מבתיהם, אתם ראויים לכהן כשרים. מה, הוא מחליף פה נעליים? כל כמה חודשים הוא זורק מפלגה מסוימת, מחליט שאלה לא השרים הראויים, ובא ומביא שרים שתומכים בו. מה זה? זוהי מפלגה? כך ראש ממשלה יכול לנהל מדינה? מה זה? פוליטיקה זולה?

היו"ר עבד-אלמאלכ דהאמשה:

היתה פה התבטאות לא פרלמנטרית ולא נכונה. אני מבקש שתחזור בך ממנה.

נסים זאב (ש"ס):

אני לא חוזר משום דבר. אני חושב שההתבטאויות מעל הדוכן הזה הן הרבה יותר חריפות, הרבה יותר חדות. אני מדבר בשיא העדינות. חבר הכנסת אפללו רצה כל כך לדעת מדוע אנחנו לא תמכנו בשרים - כי אנחנו נגד שוחד פוליטי, שהוא כל כך ברור לעין.

היו"ר עבד-אלמאלכ דהאמשה:


ההתבטאות הזאת אינה נכונה, היא לא פרלמנטרית. תודה רבה.

קולט אביטל (העבודה - מימד - עם אחד):

אצלכם אף פעם לא היה שוחד.

סגן שר התעשייה, המסחר והתעסוקה אלי אפללו:

ש"ס לא יודעת מה זה.

היו"ר עבד-אלמאלכ דהאמשה:


תודה רבה. רק שנייה, חבר הכנסת, אני מבקש מהמזכירות להעביר את פרוטוקול הישיבה ואת דברי חבר הכנסת זאב לוועדת האתיקה. הוועדה תראה אם יש שם עבירה על חוקי האתיקה. אבקש מהוועדה לשים לב שחבר הכנסת זאב לא ניאות לחזור בו.

חברי הכנסת, התשובה וההצבעה על הצעת חוק חופשה שנתית (תיקון מס' 10), כאמור יהיו במועד אחר.


הצעת חוק שירות ביטחון (הגבלות קריאה לשירות מילואים של קצין - הוראת שעה) (תיקון מס' 4), התשס"ו-2005
[מס' מ/208; "דברי הכנסת", חוברת זו, עמ' 26132; נספחות.]
(קריאה שנייה וקריאה שלישית)

היו"ר עבד-אלמאלכ דהאמשה:

אנחנו עוברים לנושא הבא: הצעת חוק שירות ביטחון (הגבלות קריאה לשירות מילואים של קצין - הוראת שעה) (תיקון מס' 4), קריאה שנייה וקריאה שלישית. יציג את החוק, בשם ועדת החוץ והביטחון, חבר הכנסת אהוד יתום.

אהוד יתום (בשם ועדת החוץ והביטחון):

תודה רבה.

אדוני היושב-ראש, חברי חברי הכנסת, אדוני סגן שר הביטחון, אני מתכבד להביא בפני הכנסת לקריאה שנייה ושלישית את הצעת חוק שירות ביטחון (הגבלות קריאה לשירות מילואים של קצין  - הוראת שעה) (תיקון מס' 4), התשס"ו-2005.

בעקבות המאורעות הביטחוניים שהיו בשנים האחרונות והגידול במשימות הביטחוניות המוטלות על צה"ל, נוצר בצבא מחסור בכוח-אדם, ובמיוחד בתפקידי קצונה ביחידות קרביות. כדי לענות על הצרכים המבצעיים של צה"ל ולאפשר לו להתמודד עם משימות הביטחון - - -

היו"ר עבד-אלמאלכ דהאמשה:

אני מבקש סליחה לשנייה אחת. חברי הכנסת אלדד, בוים ואחרים, עכשיו אתם תצביעו על הצעת החוק בקריאה שנייה ושלישית, אז תואילו לשמוע.

אהוד יתום (בשם ועדת החוץ והביטחון):

רבותי וגבירותי, אדוני היושב-ראש, תודה. כדי לענות על הצרכים המבצעיים של צה"ל ולאפשר לו להתמודד עם משימות הביטחון המוטלות עליו, נחקק בדצמבר 2001 חוק שירות ביטחון (הגבלות קריאה לשירות מילואים של קצין – הוראת שעה), התשס"ב-2001, כהוראת שעה.

הוראת השעה מאפשרת קריאתם של קצינים במילואים, המשרתים ביחידות קרביות, לצורך ביצוע תעסוקה מבצעית, גם אם מלאו להם 41 שנים, זאת אם הם נמנים עם בעלי מקצועות ותפקידים חיוניים או שקיים בהם חוסר בכוח-אדם, כפי שקבע הרמטכ"ל באישור ועדת החוץ והביטחון, או השתכנע הרמטכ"ל או מי שהסמיכו לכך כי קיימים טעמים המצדיקים זאת.

מוצע להאריך את התקופה של הוראת השעה עד יום 31 בדצמבר 2006 ולסייג את תחולתה כך שתחול רק על יוצאי צבא שהם קצינים אשר טרם מלאו להם 42 שנים. זאת לעומת נוסחה הנוכחי, אשר אינו מגביל את גיל הקצינים שאותם ניתן לקרוא לתעסוקה מבצעית.

הארכת הוראת השעה באופן מסויג זה היא חלק מהמגמה המתמשכת להקלת נטל המילואים - סיעת שינוי, להקלת נטל המילואים. להקלת נטל המילואים.

להצעת חוק זאת הוגשו הסתייגויות. אבקש מחברי הכנסת לדחות הסתייגויות אלה ולאשר את הצעת החוק בקריאה שנייה ושלישית, להקלת נטל המילואים. תודה, אדוני.

היו"ר עבד-אלמאלכ דהאמשה:


תודה רבה לחבר הכנסת אהוד יתום, שהציג את הצעת החוק. חברי הכנסת, יש רשימת מסתייגים לחלק מסעיפי החוק. ראשונת המסתייגים, חברת הכנסת בלומנטל, אינה נוכחת, וההסתייגויות שלה נופלות. חבר הכנסת לפיד ויתר חברי הכנסת של שינוי הסתייגו לסעיף 1 להצעת החוק. אני אזמין אתכם לנמק אחד אחד.

אילן ליבוביץ (שינוי):

תפסיק להטעות את הציבור.

אילן שלגי (שינוי):

אנחנו כולנו רוצים להקל על חיילי המילואים.

אהוד יתום (בשם ועדת החוץ והביטחון):

ישבת בדיון ושמעת.

אילן שלגי (שינוי):

נכון מאוד.

אהוד יתום (בשם ועדת החוץ והביטחון):

אתה יודע שזה בא להגן על התפקידים המיוחדים. אתה היית בדיון.

היו"ר עבד-אלמאלכ דהאמשה:


חבר הכנסת שלגי, בבקשה, ראשון המנמקים.

אילן שלגי (שינוי):

אדוני היושב-ראש, חברות וחברי הכנסת, אנחנו כולנו רוצים להקל על חיילי המילואים. במיוחד אנחנו רוצים להקל על קציני המילואים ועל אלה שכבר עברו את גיל 41. ואתם, אל תספרו לנו שיש מצוקת כוח-אדם בצה"ל בשעה שאתם מגייסים רק חלק מהעם ובשעה שבנטל המילואים נושא רק חלק קטן ביותר מהעם. מדובר על אנשים שנתנו שלוש שנים בשירות סדיר, לפעמים גם כמה שנות קבע, משרתים במילואים עד גיל 41 כקצינים קרביים, כאשר צה"ל קורא להם למילואים הרבה יותר מאשר ל-30 יום בשנה.

אהוד יתום (בשם ועדת החוץ והביטחון):

אני בא להקל עליהם.

אילן שלגי (שינוי):

אני הייתי קצין מילואים, סגן-אלוף במילואים, לא ביחידה לוחמת, ועד גיל 50 שירתתי 50 ו-60 יום.

אהוד יתום (בשם ועדת החוץ והביטחון):

גם אני.

אילן שלגי (שינוי):

אני מבקש לא להיכנס כאן לדו-שיח. חבר הכנסת יתום, אני הקשבתי לך כשהיית על הדוכן. כאשר צה"ל מאפשר לאלפי בחורים, כל שנה, לא להתגייס לשירות חובה; כאשר הבחורים של "תורתו אומנותו" משתמטים באוהלה של תורה, אלפים מדי שנה, בסך הכול עשרות אלפים, בגיל הכשיר גם לשירות מילואים, אינם מגויסים לצה"ל; כאשר בקומבינה בין הליכוד, העבודה והמפלגות החרדיות אתם מעבירים חוקים שמאפשרים לאנשים להשתמט; כאשר חיילים דתיים שמשרתים במסגרת ישיבות ההסדר, וכאשר הרבנים שלהם נותנים הכשר לשירות שלהם, ורובם לוחמים - אז הבחורים המצוינים האלה שלכם מישיבות ההסדר משרתים שנה וחצי ולפעמים פחות. למה שהם לא ישרתו שלוש שנים?

יש לכם מחסור בכוח-אדם? בבקשה, תגייסו כל אדם בריא שישרת שלוש שנים מלאות. ותלמידי ישיבות ההסדר, שמשרתים בצה"ל - הם רובם משרתים ביחידות שדה, וטוב שכך. מדוע שהבחורים המצוינים האלה בישיבות ההסדר, שמשרתים ביחידות לוחמות, מדוע שהם לא ישרתו כמו הבחורים הדתיים שהם תלמידי המכינות הקדם-צבאיות?

אלי אפללו (הליכוד):

שיתוף פעולה עם ש"ס. אתה משתף פעולה עם ש"ס. תצביע נגד.

אילן שלגי (שינוי):

אדוני היושב-ראש, אפשר לחלק "ריטלין" במליאה?

הבחורים, תלמידי ישיבות ההסדר, שרובם משרתים כלוחמים והרבנים מכשירים את השירות שלהם, מדוע שהם לא ישרתו שלוש שנים, כמו הבנים שלנו?

משולם נהרי (ש"ס):

זאת הפעם השלישית שאתה אומר את זה. אתה ממחזר את הדברים. למה אתה ממחזר את הדברים?

אילן שלגי (שינוי):

אנחנו לא רוצים שאותם קציני מילואים מצוינים, בני 41, שעוזבים את עבודתם כעורכי-דין, כמהנדסים – אנחנו לא רוצים שהם ייאלצו לשרת במילואים שנים נוספות.

אלי אפללו (הליכוד):

תשתפו פעולה.

אילן שלגי (שינוי):

הנטל מוטל בצורה שאיננה שווה. אנחנו מתנגדים להצעת החוק. אילו באתם בהצעה שמבקשת להאריך את הוראת השעה בחצי שנה בלבד, היינו מוכנים לשקול זאת. אין שום מקום להארכה בת שנה. אנחנו נצביע נגד הצעת החוק. תודה רבה.

היו"ר עבד-אלמאלכ דהאמשה:

תודה רבה לחבר הכנסת שלגי. חברי הכנסת משינוי, האם יש עוד מנמקים או שאתם מסתפקים בהנמקתו של חבר הכנסת שלגי? חבר הכנסת אילן ליבוביץ, בבקשה. גם לך יינתנו חמש דקות.

אילן ליבוביץ (שינוי):

אדוני היושב-ראש, חברות וחברי הכנסת, עולה פה יושב-ראש ועדת המשנה לחקיקה של ועדת החוץ והביטחון ומדבר על הקלה בנטל המילואים.

אהוד יתום (בשם ועדת החוץ והביטחון):

בוודאי.

אילן ליבוביץ (שינוי):

הוא רק לא מספר לבית, שבמאי השנה עבר בקריאה ראשונה חוק המילואים, שאמור לעשות מהפכה, לדברי הממשלה, בכל נושא המילואים, ויושב-ראש ועדת המשנה לחקיקה של ועדת החוץ והביטחון עוד לא התחיל לדון בו, עוד לא קיים דיון אחד בחוק הזה כדי להכין אותו לקריאה שנייה ולקריאה שלישית ולהביא אותו למליאה ולעשות באמת מהפכה והקלה לחיילי המילואים.

אהוד יתום (בשם ועדת החוץ והביטחון):

מה אתה אומר? אתה תקבע לנו את סדר העבודה?

אילן ליבוביץ (שינוי):

מנסים לשכנע אותנו להעביר הוראת שעה, ובכל פעם צה"ל ומשרד הביטחון נזכרים להביא את הוראת השעה בדקה ה-90 של המשחק. מחר או מחרתיים הוראת השעה פוקעת, ואין כביכול הזדמנות.

אלי אפללו (הליכוד):

אתם נגד צה"ל. בושה וחרפה, תאמינו לי. אני לא מאמין ששינוי נגד אנשי צה"ל.

אילן ליבוביץ (שינוי):

אותו הדבר קרה ב-29 בדצמבר 2004, ואותו הדבר קורה עכשיו, כשאנחנו ב-8 בנובמבר, וב-10 בנובמבר הוראת השעה פוקעת. הגיע הזמן להפסיק לשחק עם הכנסת הזאת ולשמור על כבודה של הכנסת.

אהוד יתום (בשם ועדת החוץ והביטחון):

אני נדהם לשמוע את זה - - -

אלי אפללו (הליכוד):

הם רוצים שמחר לא יהיה חוק. אני לא מאמין ששינוי מדברת נגד צה"ל.

אהוד יתום (בשם ועדת החוץ והביטחון):

נגד מערכת הביטחון.

היו"ר עבד-אלמאלכ דהאמשה:

יש פה דברים שלא מאמינים בהם.

אילן ליבוביץ (שינוי):

אם היית יודע מה זה צה"ל ואם היית יודע במה מדובר - מדובר בעשרות בודדות של חיילים, של קצינים, שאמורים להיות מגויסים במהלך שנת 2006 על-פי הוראת השעה הזאת. מכיוון שאף אחד לא בדק עם אותם קצינים אם הם יתגייסו למילואים אם נבטל את הוראת השעה – אני מבטיח לכם שאותם קצינים היו באים ומתנדבים למילואים.

אלי אפללו (הליכוד):

- - -

אילן ליבוביץ (שינוי):

אדוני היושב-ראש, אומנם הוא סגן שר, אבל אני יכול לקבל את הגנתך?

היו"ר עבד-אלמאלכ דהאמשה:

חבר הכנסת אפללו.

אלי אפללו (הליכוד):

בושה וחרפה. חברי הכנסת של שינוי הם נגד.

אילן ליבוביץ (שינוי):

לאור כל זה, אדוני היושב-ראש, אני חושב שצריך להצביע נגד הצעת החוק הזאת ולהסיר אותה מסדר-היום. תודה רבה.

אלי אפללו (הליכוד):

הוא לא מבין מה שהוא אומר.

אילן ליבוביץ (שינוי):

תאמין לי שאני מבין מה שאני אומר.

היו"ר עבד-אלמאלכ דהאמשה:

תודה רבה לחבר הכנסת ליבוביץ. האם יש עוד מנמקים בשינוי? ובכן, לסעיף 2, חבר הכנסת אריה אלדד, בבקשה. גם לך יהיו חמש דקות לנמק את ההסתייגות.

אריה אלדד (האיחוד הלאומי - ישראל ביתנו):

אדוני היושב-ראש, אדוני סגן השר, חברי הנסערים - - -

היו"ר עבד-אלמאלכ דהאמשה:

חברי הכנסת, אני לא יודע מה קרה. אני מבקש שקט.

אריה אלדד (האיחוד הלאומי - ישראל ביתנו):

חברי הכנסת הנסערים, החוק הזה בנפשנו, כי הוא נוגע בביטחון מדינת ישראל. אנחנו מדינה קטנה, מוקפת אויבים, ועולם שלם עומד להטביע אותנו בכל רגע, ולכן אם לא נחוקק את החוק הזה, חס וחלילה יקומו עלינו אויבינו להחריבנו. לכן, בשם הביטחון, אני קורא לכם להמשיך את הוראות השעה מימי המנדט הבריטי ועד בוא המנדט הטורקי חזרה.

די נמאסה על כולנו העובדה, שבשם הביטחון מורחים אותנו בהוראות שעה עשרות שנים. יש חוק, והחוק בצינור, ואפשר לעבוד עליו ולחוקק אותו. בשביל 66 אנשי מילואים, כמו שהציגו לנו, בשנת העבודה הבאה, צריך לחוקק הוראת שעה במקום לעבוד על החוק – זה מצב נלעג ומכוער.

אבל אני מחויב לביטחון ישראל, וכל מה שביטחון ישראל חשוב לו – אני בוודאי מסור ואשתדל לסייע לו. אנחנו זקוקים לאנשי המילואים שלנו כדי שיגנו על מדינת ישראל. והנה, הקיץ הזה לקחו 50,000 אנשי צבא לשלושה חודשים, 4.5 מיליוני ימי עבודה, וכמובן עשו אתם דבר אחד, החריבו את גוש-קטיף ואת צפון השומרון, גירשו יהודים. ועכשיו קוראים לי, בשם הביטחון הלאומי, לקרוא שוב לאנשי מילואים, ל-66 מהם, כדי להציל את המדינה. אני מבקש ממערכת הביטחון לשכנע אותי מחדש שהצבא דרוש אך ורק כדי להגן על המדינה ולא לצרכים אחרים. תודה.

היו"ר עבד-אלמאלכ דהאמשה:

תודה רבה לחבר הכנסת אלדד. חברי הכנסת, אני מבקש עכשיו לא להפריע יותר. כל חבר כנסת שיפריע, אנחנו נשתמש נגדו – ונגד חברי הכנסת אהוד יתום ואפללו במיוחד. אני קורא אתכם לסדר פעם ראשונה.

חברי הכנסת, סיעת שינוי נימקה את הסתייגויותיה לסעיף 2 ולסעיף 3. לסעיף 2 נימק גם חבר הכנסת אלדד את הסתייגויותיו. אין עוד מסתייגים לסעיפים של החוק.

אנחנו נעבור עכשיו להצבעה על הצעת חוק שירות ביטחון (הגבלות קריאה לשירות מילואים של קצין – הוראת שעה) (תיקון מס' 4), התשס"ו-2005. לשם החוק אין הסתייגויות. לסעיף 1 יש הסתייגויות של חברת הכנסת בלומנטל, והן נפלו. הסתייגויות שינוי לסעיף 1 ולסעיף 2 - האם אתם רוצים להצביע על ההסתייגויות שלכם?

אילן שלגי (שינוי):

לא.

היו"ר עבד-אלמאלכ דהאמשה:

חבר הכנסת אלדד, אתה רוצה להצביע על ההסתייגות שלך?

אריה אלדד (האיחוד הלאומי - ישראל ביתנו):

לא.

היו"ר עבד-אלמאלכ דהאמשה:

אין לנו הסתייגויות.

נצביע על החוק כולו בקריאה שנייה. מי בעד? מי נגד? אפשר להצביע.

הצבעה מס' 4

בעד סעיפים 1-4 – 18
נגד – 13
נמנעים – 2
סעיפים 1-4 נתקבלו.

היו"ר עבד-אלמאלכ דהאמשה:

ברוב של 18 תומכים ו-13 מתנגדים, הצעת החוק אושרה בקריאה שנייה.

יש הודעה ליושבת-ראש סיעת מרצ בכנסת.

זהבה גלאון (מרצ-יחד):

אדוני היושב-ראש, בשם סיעות מרצ, חד"ש-תע"ל, רע"ם ובל"ד, אנחנו מבקשים לראות בהצבעה הצבעת אי-אמון בממשלה.

היו"ר עבד-אלמאלכ דהאמשה:

אני רוצה להציג מסמך של הממשלה - - -

זהבה גלאון (מרצ-יחד):

אני מזכירה לאדוני שצריך מכתב מראש הממשלה.

אפרים סנה (העבודה - מימד - עם אחד):

אני נמצא בשם הממשלה, אין צורך - - -

היו"ר עבד-אלמאלכ דהאמשה:

לא הרשיתי לך לדבר. תודה רבה. אנחנו מבררים בעיה תקנונית.

מיכאל איתן (הליכוד):

אתה יכול לאפשר לזאב בוים, סגן שר הביטחון, שמיצג כאן את הממשלה - - -

אחמד טיבי (חד"ש-תע"ל):

אפילו שר לא נתתם לו להיות.

זהבה גלאון (מרצ-יחד):

זאב בוים אפילו לא התמנה לשר, קל וחומר שאין לו מעמד של ראש ממשלה.

היו"ר עבד-אלמאלכ דהאמשה:

חברי הכנסת, תנוח דעתכם, לא ביקשתי עזרה מאף אחד, שבו בשקט. אני יודע ממי לקבל את העזרה. שבו בשקט, ואני מבקש לא לדבר, לא במיקרופון ולא בשום אמצעי אחר. אנחנו מבררים בעיה תקנונית ונדע איך לחזור אליכם עם הפתרון. אנחנו מכירים קצת את הנהלים ואת התקנון ויש לנו גם קצת ניסיון בהצבעות האלה, ואם נצטרך עזרה נפנה אליכם. תודה.

אורי אריאל (האיחוד הלאומי - ישראל ביתנו):

אדוני היושב-ראש, אולי אפשר להמשיך בישיבה?

היו"ר עבד-אלמאלכ דהאמשה:

אנחנו נמשיך את הישיבה מייד, יש פה בעיה ואנחנו מבררים אותה - או שנקיים את ההצבעה עכשיו או שלא נקיים אותה ולאחר מכן נמשיך בסדר-היום. אני מכריז על הפסקה של חמש דקות.

(הישיבה נפסקה בשעה 19:17 ונתחדשה בשעה 19:22.)

היו"ר עבד-אלמאלכ דהאמשה:

חברי הכנסת, מאחר שלא הוגש לנשיאות הכנסת אישור בכתב מהממשלה לראות בהצבעה הצבעת אמון, אנחנו לא נצביע עכשיו. ההצבעה על הצעת סיעת מרצ-יחד וכל הסיעות האחרות תהיה הצבעת אי-אמון בשבוע הבא.

קריאה:

- - -

היו"ר עבד-אלמאלכ דהאמשה:

לא אמרתי באיזה יום. ההצבעה תהיה בשבוע הבא. לפי תקנון הכנסת, ההצבעה תהיה בישיבה הרגילה הראשונה בשבוע הבא.


הצעות לסדר-היום
התקפת המתנחלים על חיילי צה"ל ופציעתו של סגן-אלוף בני שיק, סגן מפקד חטיבת השומרון

היו"ר עבד-אלמאלכ דהאמשה:

הנושא הבא - הצעות לסדר-יום מס' 7456, 7473, 7475, 7480, 7490 ו-7501: התקפת המתנחלים על חיילי צה"ל ופציעתו של סגן-אלוף בני שיק, סגן מפקד חטיבת השומרון. הדובר הראשון הוא חבר הכנסת אחמד טיבי, בבקשה.

אחמד טיבי (חד"ש-תע"ל):

אדוני היושב-ראש, רבותי חברי הכנסת, נפעמתי מהאחדות שגילו בסיעת הליכוד, לראשונה זה תקופה ארוכה. אין ספק שאין שתי סיעות ליכוד, אין  ליכוד א' ואין ליכוד ב'. האחדות הזאת התרסקה על תרגיל מבריק של האופוזיציה, שאתם כל כך המעטתם בכוחה. עם כל כך הרבה אנשים בקואליציה המקרטעת,  תראו מה קרה לכם, איך אתם נראים.

מיכאל רצון (הליכוד):

אחמד טיבי, תמיד נזמין אותך לפשר.

אחמד טיבי (חד"ש-תע"ל):

איך אתם נראים? התלהבתי, ממש התפעלתי מהרצון של חבר הכנסת מיכי רצון, אחד הנציגים המובהקים של ליכוד ב', שחבר הכנסת, סגן השר זאב בוים, ימלא את תפקידו של ראש הממשלה. שמעתי ולא האמנתי. רק אתמול, רק אתמול,  חבר הכנסת מיכי רצון פעל נמרצות כדי לסכל את מינויו של חבר הכנסת זאב בוים לתפקיד שר, כולה שר קליטה. היום אתה רוצה לעשות ממנו פתאום ראש ממשלה?

מיכאל רצון (הליכוד):

למה לא?

אחמד טיבי (חד"ש-תע"ל):

נפלאות דרכי הליכוד, א' וב', ב' וא'.

מיכאל רצון (הליכוד):

רציתי שיהיה רק בממשלה.

אחמד טיבי (חד"ש-תע"ל):

כל הכבוד, אחוות חברים. מחברים כאלה צריך להישמר.

אדוני היושב-ראש, מה זה הביטוי הזה "נוער הגבעות"? יש אנשים פורעי חוק, פושעים, שפתאום אתם כועסים עליהם כי הם פוגעים בחיילים. שנים הם פשעו נגד אזרחים. דרך אגב, נהוג לומר מדינה בתוך מדינה, שם הרי זה אקסטריטוריה  של החוק, אפשר לעשות הכול, הכול, נגד פלסטינים כמובן, ולא להיענש. אפילו המשטרה לא היתה מעזה לזמן מישהו מהפושעים והמופרעים-המתפרעים האלה לתשאול, לשאלה, לחקירה. בישראל תמיד מתעוררים כאשר עוברים מתקיפת ערבים לתקיפת יהודים. פתאום זה הופך להיות אלימות, זה הופך להיות תופעה מגונה שצריך להתקומם נגדה, להתעורר, חשבון נפש, מאחזים במקום התנחלויות.

אדוני היושב-ראש, הגולם קם על יוצרו. זה היה צפוי, זה תהליך כל כך טבעי שהתחיל, אבל עוד לא נפסק. והוא ייפסק כאשר המופרעים האלה, אחרי שרצחו, פגעו, ירו, עקרו פלסטינים ועצי זית משטח פלסטיני, יירו גם בחיילי צה"ל או באזרחים מהשמאל. זה קרה, זה היה כל כך קרוב וזה יקרה בסופו של דבר. תודה, אדוני.

היו"ר עבד-אלמאלכ דהאמשה:

תודה רבה לחבר הכנסת טיבי. חברת הכנסת זהבה גלאון, בבקשה. אחריה – חברת הכנסת קולט אביטל, חבר הכנסת אילן ליבוביץ וחבר הכנסת ואסל טאהא. אחרון הדוברים יהיה חבר הכנסת זבולון אורלב.

זהבה גלאון (מרצ-יחד):

אדוני היושב-ראש, חברי חברי הכנסת, אני חושבת שכולם הזדעזעו כשראו את התמונות הקשות למראה של סגן-אלוף בצה"ל לבוש מדים, עם פנס מתחת לעין, כולו מוכה, חבול, מושפל. פשוט דבר שלא מתקבל על הדעת. לא מתקבל על הדעת שתהיה כאן קבוצה בריונית, אלימה, מופרעת, מתפרעת, שנוהגת בשטחי הגדה כבתוך שלה, פוגעת בפלסטינים – כמו שאמר קודם חבר הכנסת אחמד טיבי - ועכשיו היא פגעה בקצין, בסגן-אלוף בצה"ל.

הדבר הזה קורה, חברי חברי הכנסת, מפני שבמשך תקופה ארוכה החבורה הזאת קיבלה לגיטימציה, או הייתי אומרת שקיבלה התייחסות של עצימת עין. היא קיבלה לגיטימציה למדיניות של כל דאלים גבר. חבורה מופקרת, בריונית, שהקימה לה מדינה משלה בשטחי הגדה, מקימה מאחזים, מפרקת מאחזים, עושה מה שהיא רוצה.

הדבר הכי חמור שהם עשו – אני לא יודעת אם הכי חמור, אבל הדבר שבא לידי ביטוי באופן כל כך קשה ובוטה בתמונות הקשות שראינו, כשעומד סגן-אלוף בצה"ל ומסביר איך חבורה של בריונים הכתה חיילים, הכתה קצינים, ניפצה זגוגיות, פגעה בגלגלי המכוניות, שרפה.

שום דבר לא חדש, רק הפעם מה שהיה חדש הוא שהם הרשו לעצמם לעשות את זה לקצין בצה"ל, ואז  כולם הזדעקו, וכולם צעקו: איך ייתכן שפוגעים כך בקציני צבא, אולי בכלל לא נגייס אותם לצה"ל, לא ניתן להם פרס. כל מגלגלי העיניים האלה נתנו להם במשך שנים לגיטימציה, אפשרו לגידולי הפרא האלה לפרוח ולצמוח, ועכשיו אנחנו אוכלים את פירות הבאושים של כל התקופה הזאת, של מי שניסה להיאחז בגדה ולהקים מאחזים בדרך לא חוקית, וקיבל לגיטימציה ממשלתית, והרבה פעמים לגיטימציה מחברי כנסת שמגלגלים עיניים. הרטוריקה היא תמיד נשגבה – זה נורא לפגוע בחיילים -  אבל הפרקטיקה היא גיבוי.

עד שלא יתנערו כולם ויפעלו ביד קשה נגד אותה קבוצה, אנחנו לא נוכל לקרוא לעצמנו מדינה מתוקנת. תודה, אדוני.

היו"ר עבד-אלמאלכ דהאמשה:

תודה רבה לחברת הכנסת זהבה גלאון. חברת הכנסת קולט אביטל, בבקשה. אחריה - חבר הכנסת אילן ליבוביץ.

קולט אביטל (העבודה - מימד - עם אחד):

אדוני היושב-ראש, חברי חברי הכנסת, אני לא אנצל את הבמה הזאת כדי לדבר לא על הקואליציה ולא על האופוזיציה ולא על כל התרגילים שנעשו בבית הזה. אני רוצה לדבר באמת על "נוער הגבעות". אני מניחה שהדיון הזה לא ישפוך אור חדש על התופעה הזאת של התימהונים, של החוליגנים, של פורעי החוק, של נוער השוליים, של קנאים שרופים – כל אלה אנחנו יודעים.

לפני שבועיים עלה הנושא לכותרות, ואז כלי התקשורת חגגו יום-יומיים, ומאז בשטף האירועים, כמובן, בדרך הרגילה לנו, אם הנושא לא חשוב ואם הנושא לא דחוף אנחנו שוכחים אותו, וזאת בדיוק הבעיה. כי הנושא הזה נמצא אתנו כל הזמן. ובמערכת הדרך שלנו, במנגנון ההדחקה שלנו אנחנו פשוט מתעלמים מהתופעה הזאת ועוצמים עין.

אדוני היושב-ראש, אסור שהנושא ירד מסדר-היום אם אנחנו חפצי חיים, אם אנחנו חפצי דמוקרטיה, אם אנחנו רוצים מדינת חוק. "נוער הגבעות" פירושו לקיחת חוק לידיים, פירושו העמדת עצמם מעל החוק. פירושו של דבר שהם מעמידים את הממשלה, את כולנו בפני עובדות. הם לא רק משתלטים על גבעות ומחליטים בדיוק היכן צריכים להיות יישובים חדשים בלי רשות, בלי סמכות, הם גם עושים את זה בסך הכול לאוכלוסיות שלמות: לפלסטינים, לצה"ל עכשיו; הם פוגעים בכל מי שישנו.

אני רוצה להגיד שני דברים. ראשית, אם אנחנו חפצי חיים ודמוקרטיה, אנחנו חייבים להפסיק את התופעה הזאת. לא הם אשמים, אנחנו אשמים, כי אנחנו עצמנו עיניים, אנחנו נתנו להם פשוט להתרגל שהם מעל החוק. אני פונה לסגן שר הביטחון: כולנו חייבים לדאוג למערכת אכיפת החוק.

התופעה השנייה - ואני לא ארחיב עליה - היא תופעת האלימות; האלימות שמופנית כלפי כולם, עכשיו כלפי חיילי צה"ל, קודם כלפי פלסטינים. זאת תופעה שאנחנו לא יכולים לקבל אותה, זאת תופעה שאסור לקבל אותה, ומי שקורא לנו למנוע קרע בעם, ומי שפונה אלינו השכם והערב בכל מיני הטפות, "שמרו נא על שלמות העם", חייב לדאוג לכך שלא יהיה אדם שירים את ידו על צה"ל. על כך, נדמה לי שכולנו צריכים להיות מאוחדים בבית הזה.

על כן אני פונה לכולנו: אל תיגעו בחיילי צה"ל, אבל כן, תביאו קצת סדר, תשליטו סדר לפני שיהיה מאוחר מדי ולפני שפורעי החוק האלה ימשיכו להעמיד אותנו בפני עובדות וליצור כאן מדינה בתוך מדינה שהחוקים שלנו לא חלים עליה. תודה רבה.

היו"ר עבד-אלמאלכ דהאמשה:

תודה רבה לחברת הכנסת קולט אביטל. חבר הכנסת אילן ליבוביץ, בבקשה. אחריו - אחרון הדוברים, חבר הכנסת ואסל טאהא.

אילן ליבוביץ (שינוי):

אדוני היושב-ראש, חברות וחברי הכנסת, לפני שאגע בגופה של ההצעה לסדר-היום אני רוצה לפנות לסגן השר זאב בוים ולומר לו: כל התסבוכת שנקלעתם אליה בדיון הקודם במליאה היתה יכולה להימנע לו לא היו מביאים בכל פעם את הוראת השעה בדקה התשעים. מ-1 בינואר, כשהוראת השעה נכנסה לתוקף, ועד היום היה די והותר זמן להביא אותה, ולא להמתין עד יומיים לפני שהיא מסתיימת כדי להביא אותה למליאה. אני אומר את זה בכנות, סגן השר בוים.

לגופו של עניין, לגבי ההצעה לסדר-היום והאירועים שהתרחשו לפני כשבועיים, חברת הכנסת אביטל, הכתובת היתה על הקיר. וזה לא מהיום ולא מאתמול. מי שנתן להם לפגוע במטעי הזיתים של הפלסטינים בגדה ולא פצה פה, מי שנתן להם לחתוך צמיגים של ג'יפים של קציני צה"ל ביצהר ולא אמר דבר, או לזרוק אבנים ודברים אחרים, ומי שנותן להם להתנהג כפי שהם מתנהגים היום בחברון או במקומות אחרים – אל יתפלא אם בסופו של דבר זה יגיע גם אל קציני צה"ל, לצערי הרב.

יש פה חברי כנסת שלא פעם ולא פעמיים קמים ומתריעים – ואת יודעת, את אחת מאלה – על ההתנהגות הזאת. ואי-אפשר לפטור את זה בקומץ קטן או בקומץ כזה או אנשים שאין לנו שליטה עליהם, כי מי שאין לנו שליטה עליו, סגן השר בוים, צריך לקחת ולטפל בו עם רשויות האכיפה. מי שלמנהיגים שלו אין שליטה עליו - מטפלים בהם. ויש דרכים לטפל.

לא יכול להיות שאנחנו אומרים שאנחנו נטפל בזה בדרכים אחרות. כל הדרכים נכשלו. לא יכול להיות שמה שקורה בגדה - אין דין ואין דיין, איש הישר בעיניו יעשה, ובסופו של דבר אף אחד לא נותן את הדין בצורה רצינית על המעשים האלה בפני בתי-המשפט.

אני מקווה מאוד שהפעם - מכיוון שנפגע סגן-אלוף - אתם באמת תיקחו את זה כמה שיותר קדימה ותפעלו כדי למגר את התופעה הזאת ברצינות, כי אי-אפשר להשלים עם כך שיש אנשים שחושבים שאם הם חיים בגדה מותר להם לעשות כל דבר ואיש לא יפגע בהם; וזה מתחיל בפגיעה בפלסטינים, וזה נגמר בבניית מאחזים בלתי חוקיים ובהכאת קציני צה"ל. תודה רבה, אדוני.

היו"ר עבד-אלמאלכ דהאמשה:

תודה רבה לחבר הכנסת ליבוביץ. חבר הכנסת ואסל טאהא, אחרון המציעים. אחריו יעלה ויענה למציעים סגן שר הביטחון, חבר הכנסת זאב בוים.

ואסל טאהא (בל"ד):

אדוני היושב-ראש, חברי הכנסת, "נוער הגבעות" אלו מתנחלים, אלו כובשים, אלו מסיתים. פתחו נוסף על כל זה בית-מדרש של הסתה לפשיעה, לרצח.

רק משנת 2000 עד 2005 רצחו המתנחלים 41 פלסטינים. כלום לא נעשה נגדם. מי נעצר? שמעתי חברים שדיברו על חקירה. לא הוזמנו לחקירה, להיפך, המדיניות כלפיהם היא מדיניות של סלחנות, של פשרנות, של כפפות משי. והנה, הפשיעה שלהם מתפתחת. תמיד אמרנו, הכובש – אין לו גבול; המתנחל שעוקר עצים – אין לו גבול. בלי ערכים אנושיים הוא מתנהג כמלך באדמה ששייכת לאחרים, לזולת. ההתנחלויות בנויות על 3% משטח הגדה, והמתנחלים מחזיקים נוסף על ה-3% עוד 40% מהשטח. עוקרים עצים, מגרשים, רוצחים, פושעים בנשים שם. ואין – הרשויות לא נוקטות כלפיהם צעד אחד. להיפך, הקצינים האלה והחיילים האלה שהיום הם עומדים מולם, אפילו התחילו להתגרות בהם, הם אלו שעמדו אתם בחזית אחת כשהיתה עקירת עצים.

אדוני היושב-ראש, המדיניות הזאת, שהיא דו-מסלולית בשטחים הכבושים – מסלול אחד לערבים ולפלסטינים ומסלול שני למתנחלים – התוצאה שלה היא רק זאת; מי שלא מצפה לזאת לא יודע לקרוא ולא יודע לנתח את מאווייהם ואת מטרותיהם של המתנחלים.

חברת הכנסת קולט אביטל אמרה שזאת תופעה. גברתי, זאת לא תופעה, זאת שיטת חיים, נהייתה שיטה שלמה שכך הם חיים. הפכו את ההתנחלויות ואת המאחזים האלה לחממות של הקצנה ושל הסתה נגד פלסטינים ונגד ערבים, וגם להסתה אין גבול. זה יגיע גם לישראלים. תמיד אמרנו שלהסתה, להקצנה, לפשיעה ולאלימות אין גבול. זה יגיע עד מפתני הבתים של כל אחד מאתנו.

היו"ר עבד-אלמאלכ דהאמשה:

תודה רבה לחבר הכנסת ואסל טאהא. אדוני סגן שר הביטחון, חבר הכנסת זאב בוים, תואיל לעלות ולענות למציעים.

סגן שר הביטחון זאב בוים:

אדוני היושב-ראש, חברי חברי הכנסת, אני רואה שחבר הכנסת ואסל טאהא יצא, אם זה מרגיע אותו - הנה הוא נכנס - האלימות בקרב הפורעים שמסתובבים בשטחי יהודה ושומרון מופנית נגד פלסטינים, נגד הצבא, כמו שראינו עכשיו, ונגד מדינת ישראל. כל המעשים שלהם הם מעשים של פריעת חוק ואלימות.

ואסל טאהא (בל"ד):

לזה יש היסטוריה. היתה עדות.

סגן שר הביטחון זאב בוים:

אתה יכול ללכת עם ההיסטוריה לאן שאתה רוצה, אבל אני לא מתווכח אתך. אני רק יכול לומר, ואין בזה שום תירוץ אלא ציון עובדות, שהתופעה הזאת קשה וחמורה ופועלת לכל הכיוונים. אתה רואה ש"החברים הנכבדים" האלה לא בוחלים בפגיעה באף אחד - לא כלפי צה"ל, לא כלפי אלופים. אלוף פיקוד המרכז נתקל בעניין הזה. האלוף שטרן, בעבר קצין חינוך ראשי, נתקל בתופעת האלימות. לדעתי, זה בכלל לא עניין של יהודים, ערבים, פלסטינים או ישראלים. אמרת, ואני מסכים אתך, שזה מין אורח חיים כזה. זה הפך להיות מין דפוס של התנהגות, וזה חמור. אני לא רוצה לתת לזה הסברים סוציולוגיים או אחרים רחבים, אבל יש לנו בעיה גדולה בכלל בעניין האלימות.

יש קושי לטפל במה שקרוי "נוער הגבעות" או נוער "כך" או בפעילויות של קבוצות קיצוניות כאלה, שכאילו איזו אידיאולוגיה קיצונית מזינה אותם וכאילו היא נותנת להם איזו רשות לעשות את הדברים האלה. הקושי הגדול הוא בכל השלבים שבמדינה מסודרת ומתוקנת היו צריכים להיות קיימים כדי להדביר את התופעה הזאת בסופו של דבר. יש לנו קושי. זהו קושי לתפוס אותם, זהו קושי מסובך אדמיניסטרטיבי בפעילות משולבת של צבא ומשטרה בשטחים. יש מגבלות של הצבא, למשל, לטפל באזרחי מדינת ישראל, והמשטרה צריכה להיכנס. שילוב פעולה כזה - אני לא רוצה להיכנס לפרטים - מסובך. הוא צריך להיות ברור ומובהק, אבל כשאתה הולך לתרגם את זה לשפת המעשה בשטח, הוא הופך לבעיה מורכבת.

צריך להביא לבית-המשפט עדויות, ואחרי שהבאת עדויות יש בעיה עם מערכת המשפט שקיימת פה, כמו שהיא קיימת בדברים אחרים. אני לא מחפש אצטלה להתכסות בה, אבל יש לנו בעיה גדולה עם מערכת המשפט. יהודים הם כנראה רחמנים בני רחמנים, וזה נכון גם לגבי השופטים וגם בתופעות אחרות בחברה הישראלית שדורשות יד קשה כדי להנהיג חוק וסדר, והיא איננה. היא איננה. הדוגמאות בחיים האזרחיים שלנו ובחברה האזרחית שלנו הן מן המפורסמות, והן עולות כאן מעת לעת ולא תמיד אנחנו יכולים לומר שידנו לא קצרה בעניין.

אני מסכים עם כל מה שאמרו פה חברי הכנסת, והשאלה היא באמת מה הכלים שיש לנו ומה בכל זאת אנחנו צריכים לעשות כדי למנוע את זה. אני יכול להצביע על כיוונים, הרמטכ"ל הצביע על כיוונים. אני חושב שההחלטה של הרמטכ"ל נכונה, וחברים כאלה, לפני גיוס, מה שנקרא מלש"בים - חייבים בגיוס בקרוב - לא יתגייסו לצבא. במושגים של מדינת ישראל זה עונש גדול.

קולט אביטל (העבודה - מימד - עם אחד):

זה לא יוריד את האלימות.

סגן שר הביטחון זאב בוים:

רגע, רגע. זהו צעד שבמושגים שלנו ובחברה שלנו איננו מובן מאליו. זה שיש אצלנו בחברה כאלה שששים לא לשרת ולהשתמט ולעשות את כל התרגילים כדי להשתחרר משירות צבאי, אנחנו יודעים, אבל נדמה לי שזה לא המקרה. במקרה הזה על ציר זמן ולטווח ארוך, זאת יכולה להיות פעולה שיש בה דבר אפקטיבי, שמשפיע.

צה"ל מצייד עכשיו את החיילים ביותר אמצעים כדי שתוך כדי הפעולות אפשר יהיה להביא גם עדויות, עדויות מצולמות ועדויות מוקלטות. היום מציידים יחידות מבצעיות באמצעים כאלה כדי להציג את ההוכחות בבית-המשפט.

אני מסכים עם כל הדברים, ואני עצמי עמדתי כאן על הדוכן יותר מפעם אחת בנושא זה. סוגיית המאחזים הבלתי-מורשים היא סוגיה קשה למדינת ישראל, היא בעייתית מאוד, וזאת חובה שלנו לטפל ולהסיר מאחזים בלתי מורשים. בדרך כלל נהוג לומר: התחייבנו לאמריקנים, יש הבנות וכו', אבל על זה אני תמיד עומד פה ומוסיף, שזאת לא רק התחייבות כלפי האמריקנים, שהיא עניין חשוב בפני עצמו, אלא זאת קודם כול התחייבות כלפי עצמנו, כלפי חברה שמבקשת להיות חברה מתוקנת של חוק וסדר, והמאחזים הבלתי-מורשים הם צפצוף ארוך על חוק ועל סדר. בעניין הזה יש לנו עוד מה לעשות. זאת פעולה לא פשוטה, אבל אני חושב שדברים נעשו - לא עברו לסדר-היום, אבל זה צומח כמו פטריות אחר הגשם וצריך לטפל בעניין הזה. יש ממשלה בישראל, את מדיניות ההתיישבות היא צריכה לקבוע, ולא שגורמים כאלה ואחרים יכתיבו את מפת ההתיישבות באופן פרוע או פרטיזני. עד כאן, אדוני היושב-ראש.

היו"ר עבד-אלמאלכ דהאמשה:

מה אדוני מציע?

סגן שר הביטחון זאב בוים:

אני מציע להעביר את הנושא לוועדת החוץ והביטחון.

היו"ר עבד-אלמאלכ דהאמשה:

תודה רבה. יש לנו הצעות אחרות. חבר הכנסת יעקב מרגי, אני מבקש לשמור על מסגרת הזמן של דקה אחת.

יעקב מרגי (ש"ס):

אדוני היושב-ראש, חברי חברי הכנסת, מכובדי סגן השר, אין ספק שהתופעה של הכאת הקצין בפרט והכאת חיילי צה"ל בכלל היא תופעה חמורה, שצריך לגנות בכל דרך ובכל צורה. לא אחת אני מסייר בשטחים ונפגש עם ראשי היישובים ועם תושבי היישובים, ואני שומע שהתושבים שם סובלים מאותם בחורים שאינם נשמעים. הם סובלים מהם לא פחות מהפלסטינים ולא פחות מחיילי צה"ל.

אני קורא לסגן השר, למרות כל הקשיים שציינת, אלה שלא רוצים לכבד את החוק, המתפרעים, הפורעים - כל תואר שתדביק להם יאה להם - לטפל בהם ביד קשה ולהוציא אותם, לרווחת התושבים היהודים, לרווחת הפלסטינים וכמובן לרווחת חיילי צה"ל, שהם, כמובן, מעל הכול ואסור להרים עליהם יד או לפגוע בהם כפי שראינו בפגיעה בקצין.

היו"ר עבד-אלמאלכ דהאמשה:

תודה רבה. המציע השני, חבר הכנסת אורי אריאל - בבקשה, אדוני.

אורי אריאל (האיחוד הלאומי - ישראל ביתנו):

אדוני היושב-ראש, אדוני סגן שר הביטחון, יש לכם אי-הבנה קשה. הראשונים שמגנים את זה –  קודם כול מהצד המוסרי, ב. מצד הפרת החוק, וג. הראשונים שנפגעים - זה אנחנו. אתם טועים, ובמקום ליצור פה חזית אחידה, אתם רוצים לעשות את זה עניין פוליטי. תעשו. עניינכם. אין רשות לאף אחד, ולא משנה מה שמו, מה מקום מושבו, בן כמה הוא, להרביץ לאף אחד. מה זה קשור לחיילים? מה זה קשור לסגן-אלוף? אין לו רשות להרביץ לאף בן-אנוש - יהודי, ערבי, נוצרי, קטן, גדול, אשה, גבר. מה כל החלוקות הללו?

אני רוצה לומר עוד שני דברים קצרים. אדוני סגן שר הביטחון, יש לכם טעות נוראית. הרמטכ"ל הוא לא שופט. אם מועמד לשירות ביטחון חשוד בטרם נשפט, ודאי שהרמטכ"ל לא יכול להיות השופט שלו והתליין שלו, וגם לא אתה. ואם הוא נשפט ונמצא אשם, מקומו מן הסתם בכלא או כל דבר אחר. ואחרי שהוא ריצה את עונשו, הוא מתגייס לצה"ל כמו כל אחד אחר. לי יש בנים בצה"ל, לך יש בנים בצה"ל, אני שירתתי בצה"ל. הרמטכ"ל הוא לא השופט והתליין.

סגן שר הביטחון זאב בוים:

כשיש רישום פלילי - - -

היו"ר עבד-אלמאלכ דהאמשה:

תודה רבה.

אורי אריאל (האיחוד הלאומי - ישראל ביתנו):

ברשותך, אדוני היושב-ראש, משפט אחד. מי שיש לו רישום פלילי, זה דבר אחר, אבל פה מדובר על אנשים שטרם יש להם רישום פלילי.

סגן שר הביטחון זאב בוים:

יהיה להם.

אורי אריאל (האיחוד הלאומי - ישראל ביתנו):

אה, יהיה להם? אתה תסדר להם?

היו"ר עבד-אלמאלכ דהאמשה:


תסיים בבקשה.

אורי אריאל (האיחוד הלאומי - ישראל ביתנו):

אני מסיים. אדוני סגן שר הביטחון, גם פה חל הכלל: או שאתה מצליח או שאתה מסביר. אתם כל הזמן מסבירים. תפעילו את המשטרה, לא צריך את הצבא, תתפסו את האשמים ותעמידו אותם למשפט.

דבר אחרון: אין מה לערב את השב"כ בעניין הזה. אתם עוד פעם עושים דברים לא נכונים ומביאים את השב"כ לידי מעשים שלא ייעשו. לשב"כ יש מטרות משלו לפי חוק השב"כ, למשטרה יש, לצבא יש. הערבוב שלכם כאילו שהכול מותר, הכול מין סלט גדול, יפגע באושיות המדינה והדמוקרטיה. תודה.

היו"ר עבד-אלמאלכ דהאמשה:

תודה רבה. המציע שלישי הוא חבר הכנסת נסים זאב, בבקשה.

נסים זאב (ש"ס):

אדוני היושב בראש, כבוד סגן השר, כולם מגנים את המקרה הזה, אבל בין גינוי של מקרה בודד לבין להפוך את זה להצעה לסדר-היום - "התקפת המתנחלים על חיילי צה"ל". מתנחלים. תתארו לכם ששני יהודים היו תוקפים יהודי, או שני ערבים תוקפים יהודי, והיו אומרים: התקפת הערבים על היהודים, או התקפת היהודים על הערבים. איזה סגנון זה?

מה המשמעות שאתה מסכים לכל מלה? אתה שמעת מה אמרו פה חבר הכנסת אחמד טיבי ואחרים? הם אמרו פה שבהתנחלויות יש בית-מדרש למסיתים ולהסתה. ההסתה היא פה. זה בית-המדרש שלנו. יש בית-מדרש מכובד של החברים הערבים פה, והשכם והערב בית-המדרש שלהם של ההסתה נגד מדינת ישראל זה פה. למה אתה אומר שאתה מסכים לכל מלה? שומו שמים. אני פשוט לא מאמין. אני מאמין שלא שמעת. זה הכול.

היו"ר עבד-אלמאלכ דהאמשה:

תודה על ההסתה הפרועה הזאת, חבר הכנסת זאב. המציע הרביעי הוא חבר הכנסת עסאם מח'ול. בבקשה.

אחמד טיבי (חד"ש-תע"ל):

עוד מסית.

עסאם מח'ול (חד"ש-תע"ל):

אדוני היושב-ראש, חשוב שסגן השר בוים מודה בעצם במה שאמרנו תמיד, שהתפתח דפוס התנהגות. בעצם התפתחה תרבות של כיבוש, זאת האמת וצריך לקרוא לילד בשמו. מעבר לזה התפתחה כאן אפילו קלאסיקה שהתרת דמם או התרת ביטחונם האישי של אלה שנמצאים תחת הכיבוש הופכת להתרת כבודם ולהתרת דמם של אלה ששומרים על המתנחלים במקרה הזה. אני חושב שהדבר הזה צריך ללמד אותנו, כי ברגע הזה שאנחנו מגנים את הדבר הזה עדיין יש תופעות כאלה של פלסטינים שמותקפים על-ידי אותם המתנחלים, והצבא ומשמר הגבול נוהגים בהם ביד רכה ונותנים את הרושם שמותר להם. זאת הבעיה וצריך לעקור אותה מן השורש.

היו"ר עבד-אלמאלכ דהאמשה:

תודה, אדוני. אחרון המציעים הוא חבר הכנסת אריה אלדד. בבקשה, אדוני.

אריה אלדד (האיחוד הלאומי - ישראל ביתנו):

באמת אין צורך לשוב ולגנות כל מי שמרים יד על חייל ועל שוטר. גינינו את זה, אמרנו: איש בל ירים יד על חייל ועל שוטר. אבל נדמה לי שבכל המקהלה הקולנית למדי שהיתה פה היום - אני לא זוכר אותם מרימים קולם נגד הפגנות הערבים והשמאל שעקרו עין של חייל בבילעין, ויש חייל שמת באחת ההפגנות ההן, ואינני זוכר אם הוא מת מאבן שפגעה בראשו והוא נפל מהטראסה, או ממכת חום. נדמה לי שהדבר הזה לא הובהר עד עצם היום הזה. שם לא היה לו פנס בעין, עד היום אין לו עין, אבל איש לא מרח את תמונתו אלף פעם על כל העמודים של התקשורת המקומית.

היו"ר עבד-אלמאלכ דהאמשה:

תודה רבה לחבר הכנסת אלדד. חברי הכנסת המציעים, סגן שר הביטחון הציע להעביר את הנושא לוועדת החוץ והביטחון. אתם מסכימים? אני מבין שכן.

ובכן, נעבור להצבעה אם להעביר את הנושא לוועדת החוץ והביטחון. מי שבעד להעביר, יצביע בעד; מי שנגד, כמובן, יצביע נגד, כדי להסיר. אפשר להצביע.

הצבעה מס' 5

בעד ההצעה להעביר את הנושא לוועדה - 11
בעד ההצעה שלא לכלול את הנושא בסדר-היום - אין
נמנעים - אין
ההצעה להעביר את הנושא לוועדת החוץ והביטחון נתקבלה.

היו"ר עבד-אלמאלכ דהאמשה:

ברוב של 11 תומכים, ללא מתנגדים וללא נמנעים, הצעותיהם של חברי הכנסת זהבה גלאון, אחמד טיבי, קולט אביטל, אילן ליבוביץ וואסל טאהא תועברנה לוועדת החוץ והביטחון להמשך הדיון בהן.


מסמכים שהונחו על שולחן הכנסת

היו"ר עבד-אלמאלכ דהאמשה:

הודעה לסגן מזכיר הכנסת. בינתיים יעלה סגן שר הביטחון לבמה כדי לענות על הצעות אחרות.

סגן מזכיר הכנסת דוד לב:

ברשות יושב-ראש הישיבה, הנני מתכבד להודיע, כי הונחה על שולחן הכנסת, לקריאה שנייה ולקריאה שלישית, הצעת חוק הביטוח הלאומי (תיקון מס' 83 - הוראת שעה), התשס"ו-2005, שהחזירה ועדת העבודה, הרווחה והבריאות. תודה.

היו"ר עבד-אלמאלכ דהאמשה:

תודה רבה לסגן המזכיר.


הצעות לסדר-היום
המחסום החדש בצומת תפוח
["דברי הכנסת", חוב' א', עמ' 25957.]

היו"ר עבד-אלמאלכ דהאמשה:


אדוני סגן שר הביטחון, תואיל לעלות כדי לענות על הצעות לסדר-היום בעניין המחסום החדש בצומת תפוח, של חברי הכנסת מוחמד ברכה, עזמי בשארה ויעקב מרגי, מס' 7440, 7453 ו-7469. לאחר התשובה תהיה הצבעה.

לפני שאתה מתחיל, אדוני סגן השר, הצבעתו של חבר הכנסת טאהא לא נקלטה, היא גם לא תשנה, אבל אני מודיע על זה לפרוטוקול. בבקשה, אדוני סגן השר.

סגן שר הביטחון זאב בוים:

אדוני היושב-ראש, יש עוד הצעות?

היו"ר עבד-אלמאלכ דהאמשה:

לא. יש אחר כך שאילתות.

סגן שר הביטחון זאב בוים:

אדוני היושב-ראש, בעניין ההצעות לסדר-היום בסוגיית המחסום החדש בצומת תפוח: אכן צה"ל הציב מחסום בצומת תפוח. מי שמכיר את צומת תפוח יודע על מקומו המרכזי, האסטרטגי, ברשת צירי התנועה ביהודה ושומרון. מחסום זה נועד לשבש כוונת מחבלים מתאבדים לחדור לערי ישראל, לחסום חדירת גורמי פח"ע חורשי רע המחפשים את הפרצות באבטחת יישובי מרכז הארץ במטרה לפגע, לזרוע הרס, חורבן ושכול. אין זה אומר שבהצבת המחסומים איננו נותנים את הדעת על מרקם החיים באזור. אנו שוקלים ובוחנים כיצד למזער את הפגיעה בנוחות התושבים בטרם מציבים מחסומים ואמצעים כאלה, אבל לעתים צורכי הביטחון מחייבים, הצורך להציל חיים הוא מרכזי והוא גובר על שיקולים של נוחות או מרקם חיים.

נכון שהמחסום כמו שהוא, כשמו כן הוא, הוא גורם מעכב, הוא מונע. הוא נועד לבדוק, לאמת, לזהות את העוברים בשעריו, במציאות של טרור רצחני, שאינו בוחל בהפעלת מתאבדים ומטעני חבלה במרכזים הומי קהל, בקרב אנשים חפים מכל פשע. זה ההסבר הטוב ביותר להחלטה להקים מחסום, או כל אמצעי אחר שביכולתו לסכל כוונות רצחניות ופעולות רצח שקשה למצוא להן אח ורע בעולם.

בצומת תפוח נבנתה תשתית שמטרתה לתת מענה טוב יותר לבידוק הרכבים הפלסטיניים  העוברים במקום. מובן שאם נגיע למצב שלא נזדקק למחסומים האלה ותבוא רגיעה לארץ הזאת, נשמח ראשונים לא לאייש את המחסום ולהוריד אותו ולאפשר תנועה חופשית.

אני חושב שכולם יודעים שבמציאות שבה גדר הביטחון הולכת ונשלמת וסוגיית המעברים הופכת להיות הרבה יותר קריטית כאפשרות פוטנציאלית לחורשי רע ומתאבדים לחדור באמצעותם - הפיגועים שהיו בחודשים האחרונים, שבהם הצליח הטרור להכות במרכזי הארץ, באו דרך מעברים כאלה. עד כאן, אדוני.

היו"ר עבד-אלמאלכ דהאמשה:

מה הצעתך, אדוני?

סגן שר הביטחון זאב בוים:

אני מציע להסתפק בתשובה הזאת.

היו"ר עבד-אלמאלכ דהאמשה:

חבר הכנסת מרגי, מסתפק?

יעקב מרגי (ש"ס):

מסתפק.

היו"ר עבד-אלמאלכ דהאמשה:

חברי הכנסת בשארה וברכה נמצאים בלוויה, אני מצמיד את הצעותיהם להצעתך, ואם אתה מסתפק, מן הסתם גם הם חייבים להסתפק. לא נצביע על ההצעות האלה, הן יורדות מסדר-היום.


הצעות לסדר-היום
הפיגוע בחדרה

היו"ר עבד-אלמאלכ דהאמשה:

הנושא האחרון מבחינת הצעות לסדר-היום הוא הפיגוע בחדרה – הצעות לסדר-היום מס' 7465, 7474, 7476, 7481, 7487, 7493, 7499, 7500, 7504 ו-7511. ראשון המציעים הוא חבר הכנסת נסים זאב. בבקשה.

נסים זאב (ש"ס):

אדוני היושב בראש, כנסת נכבדה, הפיגוע המזעזע שעשה בחדרה מחבל מתאבד, שנשלח על-ידי "הג'יהאד האסלאמי", שרצח אנשים תמימים שבאו למסעדה לאכול, לסעוד, ו"הג'יהאד האסלאמי" קיבל את האחריות על עצמו – ראשית, אני רוצה להשתתף בצער המשפחות היקרות שהלכו יקיריהן.

משהו מאוד מעניין, רק עכשיו דיברנו על העמדת גדר, מחסום כדי לעצור את המחבלים. והנה מתברר שהמחבל הזה בא דווקא כיוון שהשער פתוח, אפשר להגיע בקלות ובנקל לאזור חדרה. יוצא אפוא שהמחסום יש לו פעולה ביטחונית, לא יכולים לבוא ולומר בזמן שעדיין יש מזימות ושארגוני המחבלים קיימים והם זוממים מדי יום ביומו – מובן שבמקביל גם כוחות הביטחון עושים פעולות מנע על מנת למנוע פיגועים, אבל הרצון של אותם טרוריסטים, אותם ארגונים, עדיין קיים.

כוחות הביטחון עצרו את אביו של המחבל שביצע את הפיגוע בשוק העירוני בחדרה במהלך פעילות מבצעית בקבטיה. ושם, בקבטיה, הם עשו תהלוכה לכבודו של המחבל המתאבד, וכולם צעדו. צריך להבין שזה לא עניין של מחבל מסוים שיש לו איזו אידיאולוגיה, שאביו אמר בשמו שבסך הכול הוא רצה להיות שהיד, רצה להיות קדוש ולעלות לשמים. יש פה מדיניות טרוריסטית, ששולטת בשטח, שמדברת בשטח, שמכתיבה את השטח, וכאשר מחבל מתאבד, ויום למחרת ההתאבדות שלו צועדים מאות ואלפים בתהלוכה ומעודדים את השהיד הזה, זה מראה שיש לנו עסק עם מחבלים.

הרשות הפלסטינית לא משוחררת מהטרור, היא חלק מארגוני הטרור, יש פה משחק כפול, וראש הממשלה עוצם עיניים, עושה כאילו יש עסקה עם ראש הרשות, וכאילו הארגונים הטרוריסטיים הם לא חלק מהרשות. הרשות, גם שר הביטחון אמר, אין להם כוח, אין להם יכולת, הם לא מסוגלים להשתלט על השטח, אבל להחזיר להם את השטחים אפשר.

היו"ר עבד-אלמאלכ דהאמשה:

תודה רבה.

נסים זאב (ש"ס):

אני חושב שהטעות המרכזית של ראש הממשלה היא שלא דאג קודם כול להעמיד את המחסומים ואחר כך להוציא את המתנחלים ולגרש אותם מבתיהם.

היו"ר עבד-אלמאלכ דהאמשה:

תודה רבה לחבר הכנסת נסים זאב. חבר הכנסת עסאם מח'ול, המציע השני, בבקשה. אחריו - אם יהיו נוכחים - חברי הכנסת פריצקי, אלדד, דורון, זחאלקה ואלסאנע.

עסאם מח'ול (חד"ש-תע"ל):

אדוני היושב-ראש, חברי הכנסת, לא מזמן השתתפתי בהפגנה של כוחות השלום מול ביתו, משכנו של ראש הממשלה, עם כ-10,000 מפגינים שבאו לקרוא אחרי ההתנתקות מעזה: "מעזה לשלום צודק". בהפגנה הזאת ואחרי ההפגנה הזאת אני מסתובב בתחושה שהציבור בישראל החליט לפקוח את העיניים ואי-אפשר להאכיל אותו לוקשים בצורה בלתי פוסקת. מה שאפשר היה להאכיל אותו בארבע השנים האחרונות - הוא שבע, הוא לא יאכל יותר, הוא פוקח את העיניים והוא רואה מי אחראי למה. הציבור בישראל, וזאת תחושה אמיתית, לא רוצה להשלים עם התופעה ששפיכות הדמים, שראינו אותה בפעולה המזוויעה בחדרה, תחזור להיות שגרת החיים שלו.

הציבור בישראל גם שואל שאלות נוקבות והוא מפנה אותן הפעם לכתובת הנכונה, שצריך להפנות אותן אליה. ואני עומד כאן היום ואני מאשים, אני מאשים בשם הציבור בישראל, בשם אלה שנפגעו ואלה שמועמדים להיפגע, אם המדיניות שהובילה לפיגוע בחדרה תמשיך להיות המדיניות השולטת בכיפה בישראל. אני מאשים את ראש הממשלה ואת שר הביטחון שלו, שכאשר אישרו את ההוצאה להורג של לואי א-סעדי בג'נין, הם גזרו ביודעין דין מוות על כמה ישראלים, שימצאו את מותם או יירצחו בדם קר, הפעם בחדרה, בצורה אקראית, אבל הם היו יכולים להיות כל אחד מאתנו וכל אחד במדינה הזאת.

זאב בוים (הליכוד):

מומחה גדול. במקום לשבח את חיסולו של רוצח כמו לואי א-סעדי, אתה מגנה את הממשלה שדואגת לאזרחי מדינת ישראל.

עסאם מח'ול (חד"ש-תע"ל):

חבר הכנסת בוים, הטענה שלי, ואני אומר לך במלוא הכנות, שלממשלה יש אינטרס מדיני למנוע, לעשות אינתיפאדה, אינתיפאדת שרון הפעם נגד יצירת אופציה מדינית - -

זאב בוים (הליכוד):

הראש המעוות שלך. הראש המעוות שלך.

עסאם מח'ול (חד"ש-תע"ל):

- - שאליה משווע הציבור בישראל, היהודי והערבי. אתם רוצים לרצוח את האופציה הזאת, כי אתם רוצים אחרי עזה לתקוע את שני העמים שנית במשבר של שפיכות הדמים, כי אתם לא רוצים התקדמות, כי אתם גמרתם אומר - התחלתם את המסע לחסל את אבו-מאזן פעם נוספת בצורה מדינית.

זאב בוים (הליכוד):

אתה סוחר בעבודה של הטרור הפלסטיני, אתה עורך-הדין של הטרור הפלסטיני.

עסאם מח'ול (חד"ש-תע"ל):

אני לא יודע באיזה מוקטעה תעשו את זה.

היו"ר עבד-אלמאלכ דהאמשה:

תודה רבה.

עסאם מח'ול (חד"ש-תע"ל):

אני מבקש רק לסיים.

זאב בוים (הליכוד):

הוא מחסל את עצמו. הוא לא עושה שום דבר. כמו שאתה לא עושה, ככה הוא לא עושה עוד יותר. תגנה אותו.

היו"ר עבד-אלמאלכ דהאמשה:

תן לו לסיים.

עסאם מח'ול (חד"ש-תע"ל):

מי שעושה פרובוקציות בטענה של חיפוש מבוקשים, כאשר אין פעולות טרור; מי שנכנס כל לילה לכל כפר ולכל פינה בתוך היישובים הפלסטיניים - הוא גורר, הוא מזמין בצורה פרובוקטיבית את הפיגוע הבא.

זאב בוים (הליכוד):

כדי למנוע רצח, כדי להוציא רוצחים.

עסאם מח'ול (חד"ש-תע"ל):

הגדר, החומה שאתם בונים, הנה, מול עיניך - היא לא חומה ביטחונית. היא לא יכלה למנוע. היא חומה מדינית, והמחסום שלך הוא מחסום מדיני והתנהגות החיסולים שלכם היא התנהגות של חיסולים מדיניים, שסופם שיבעירו מחדש את הקרקע ויחזירו את שני העמים למרובע של שפיכות הדמים. תוציאו אותנו משם.

היו"ר עבד-אלמאלכ דהאמשה:

תודה לחבר הכנסת מח'ול. חבר הכנסת יוסף פריצקי - אינו נוכח. חבר הכנסת אריה אלדד - בבקשה, אדוני.

בנימין אלון (האיחוד הלאומי - ישראל ביתנו):

או. עכשיו יתקנו קצת את האווירה. לכל מחלה יש תרופה.

אריה אלדד (האיחוד הלאומי - ישראל ביתנו):

אדוני היושב-ראש, אדוני סגן השר, חברי חברי הכנסת, שישה קורבנות נפלו בחדרה, ועשרות פצועים, ולבנו עם משפחות החללים, ועם הפצועים.

אבל צריך לזכור גם היכן זה קרה. זו חדרה, זו שהגדר מגינה עליה כל כך טוב. הגדר שחוצה את כל ארץ-ישראל מגינה עליה להפליא. כל מי שחקר את עקומת הפיגועים בארבע השנים האחרונות יודע שהשיא היה במלון "פארק", ולאחר מכן יש ירידה תלולה בעקומת הפיגועים. אבל הגדר? הקילומטר המבצעי הראשון של הגדר היה מוכן רק שישה חודשים לאחר מכן. אחרי מלון "פארק" קרה דבר אחד: מבצע "חומת מגן". "חומת מגן" הוריד את הפיגועים, אבל כל אלה שבאו יום-יום ושעה-שעה לשכנע את עם ישראל שאם לא תהיה גדר יהיו פיגועים, משווקים את הגדר כגורם מספר אחת שמונע פיגועים בישראל, וזה לא נכון.

זאב בוים (הליכוד):

זה נכון.

אריה אלדד (האיחוד הלאומי - ישראל ביתנו):

צה"ל בערי יהודה ושומרון מונע פיגועים, וצה"ל במחסום תפוח, כפי שאתה שכנעת מהבמה הזאת לפני דקות אחדות.

זאב בוים (הליכוד):

גם.

אריה אלדד (האיחוד הלאומי - ישראל ביתנו):

הגדר הזאת עושה דבר אחד: היא מחלקת את ארץ-ישראל ומקימה מדינה פלסטינית דה-פקטו. ועכשיו, כשהגדר נכשלת, וכשיש פיגוע בחדרה בצל הגדר, אז יבואו לתרץ אלפי תירוצים איך זה בכל זאת יש פיגוע בחדרה. החקירה עוד לא הסתיימה, אני יודע, ועוד לא ברור אם המחבל עקף מדרום, או חפר מנהרה מלמטה, או קפץ בסולם מלמעלה, כל הדברים שאמרנו שיקרו, או עבר עם לוחיות זיהוי מזויפות באחד המחסומים, וגם בעתיד יכול להיות כך. גם את הגדר בעזה עברו – במכולה כפולה או בתירוץ אחר. ראש הממשלה היה זה שידע תמיד להסביר כל כך יפה למה גדר לעולם לא תהיה מסוגלת לתת ביטחון לעם ישראל, עד שהוא החליט לחלק את הארץ, ואז פתאום היא כן מספקת ביטחון לעם ישראל.

היום נבוא לתבוע את דמיהם של הנרצחים מרוצחיהם, אבל לא נשכח גם את אלה שנשאו את שם נפגעי הטרור לשווא ודיברו בגאון על ביטחון ישראל כשכל כוונתם היתה לחלק את הארץ ולהקים מדינה לפלסטינים בלב ארץ-ישראל.

היו"ר עבד-אלמאלכ דהאמשה:

תודה רבה לחבר הכנסת אלדד. חבר הכנסת חמי דורון – אינו נוכח. חבר הכנסת ג'מאל זחאלקה - בבקשה, אדוני. אתה אחרון הדוברים. לאחר מכן נעבור להצבעה. אין תשובת ממשלה. בבקשה.

ג'מאל זחאלקה (בל"ד):

אדוני היושב-ראש, רבותי חברי הכנסת, שישה אזרחים נהרגו בפיגוע בחדרה, עשרות נפצעו. אנחנו שולחים תנחומים למשפחות ומאחלים החלמה לפצועים, ומביעים צער עמוק על אובדן החיים ועל פגיעה בגוף.

אני מכיר את חדרה טוב מאוד. זו העיר השכנה. הרבה אזרחים ערבים מהמשולש מבלים בעבודה ובקניות חלק גדול מזמנם בעיר חדרה, ואכן, הפגיעה זעזעה את כל האזור, יהודים וערבים כאחד. אני חייב לחזור על העמדה שלנו בקשר לפיגועים האלה, שבה אנחנו מביעים התנגדות לפגיעה באזרחים חפים מפשע. לשים אזרחים כמטרה לפיגועים זה דבר פסול שיש להתנגד לו, ואין לו שום הצדקה גם אם יש תירוצים מכאן ולכאן לעשיית המעשה הזה.

השאלה: מה עושים? הארגונים הפלסטיניים כולם הגיעו להסכם "הודנה", להסכם "תהדיה", להסכם של שקט, ורובם, בדרך כלל, עשו מאמצים גדולים מאוד, גם של הרשות וגם של הארגונים, כדי לשמור על ה"הודנה". ישראל הבטיחה שהיא תגיב בשקט על שקט, ולא התחייבה, מצדה, להפסקת אש. אני חושב שהמטרה שאנו צריכים לשים לעצמנו עכשיו ולעשות מאמצים - ואם הממשלה רוצה לחסוך בחיים ולא לשאת באחריות לאלה שנהרגים, יהודים או ערבים, היא צריכה לעשות מאמץ ולהכריז שהיא רוצה הפסקת אש. אם ממשלת ישראל לא מוכנה להפסקת אש, היא אחראית לשפיכות הדמים, נקודה.

בידכם לעשות את זה. לא על-ידי מחסומים, לא על-ידי גדר, לא על-ידי הפצצות ולא  על-ידי מה שאמר דן חלוץ, הרמטכ"ל, אתמול – שמדיניות החיסולים היא המדיניות היעילה ביותר. אכן היא המדיניות היעילה ביותר להזנת מעגל הדמים. זה מרשם בטוח לכך שאזרחים ימשיכו למות, והממשלה והרמטכ"ל אחראים. מי שמבצע חיסולים יודע שתהיה תגובה. צריך לעשות מאמצים לא למעשי נקם ולא למעשים כאלה, אלא לעצור את ההידרדרות ולייצב את הפסקת האש. אפשר לעשות זאת עם כל הארגונים הפלסטיניים. אני אומר זאת באחריות מלאה, וגם סגן השר יודע זאת בעצמו.

היו"ר עבד-אלמאלכ דהאמשה:

תודה רבה לחבר הכנסת זחאלקה. חברי הכנסת, אין תשובת ממשלה. חברי הכנסת המציעים הנוכחים באולם - חבר הכנסת מח'ול, חבר הכנסת אלדד וחבר הכנסת ג'מאל זחאלקה - מה אתם מבקשים? לכאורה - דיון במליאה.

ג'מאל זחאלקה (בל"ד):

מסתפקים בתשובת הממשלה.

היו"ר עבד-אלמאלכ דהאמשה:

אין תשובת ממשלה. היא לא תהיה - - -

ג'מאל זחאלקה (בל"ד):

אנחנו מסתפקים בתשובת הממשלה, כי לממשלה אין תשובה. מסתפקים בשום דבר. זו ממשלת שום דבר.

היו"ר עבד-אלמאלכ דהאמשה:

לא מבקש כלום? אפשר גם לא לבקש. אתם לא חייבים.

אריה אלדד (האיחוד הלאומי - ישראל ביתנו):

מה שנכון - שאין זה מעלה ואין זה מוריד - - -

ג'מאל זחאלקה (בל"ד):

- - -

היו"ר עבד-אלמאלכ דהאמשה:

חברי הכנסת המציעים מסתפקים בכך שהממשלה אינה נוכחת ואינה משיבה, ומורידים את הנושא מסדר-היום. תודה רבה.

נסים זאב (ש"ס):

למה מורידים?



שאילתות ותשובות

היו"ר עבד-אלמאלכ דהאמשה:

אנחנו עוברים לנושא הבא בסדר-היום: שאילתות ותשובות לסגן שר הביטחון זאב בוים.

3146. חלקה של המשטרה הצבאית בתוכנית ההתנתקות מגוש-קטיף

חברת הכנסת נעמי בלומנטל שאלה את שר הביטחון
ביום כ"ב בסיוון התשס"ה (29 ביוני 2005):

פורסם ב"במחנה", כי שוטרים צבאיים יתגברו את משטרת ישראל בעת יישום תוכנית ההתנתקות מגוש-קטיף.

רצוני לשאול:

1. האם נכון הדבר?

2. אם כן – האם החיילים הוכשרו לשיטור אזרחי, ואם כן – כמה זמן נמשכה ההכשרה?

3. מה היא עמדת משרדך בנושא הפעלת חיילים מול אזרחים שלא במסגרת שירות חובה במשטרה או במשמר הגבול?

4. האם הוכנו השוטרים הצבאיים למשקעים הנפשיים שהדבר עלול להותיר בהם?

תשובת סגן שר הביטחון זאב בוים:
(לא נקראה, נמסרה לפרוטוקול)

1. המשטרה הצבאית, כשאר חילות צה"ל ויחידותיו, שותפה לפעילות הנוגעת ליישום  תוכנית ההינתקות. השוטרים הצבאיים ישתלבו בכוחות הפינוי של התושבים, יעסקו בליווים, בחסימות ובהכוונת תנועה.

2. שוטרי המשטרה הצבאית הוכשרו לביצוע פעולות אכיפה במהלך ההכשרה הראשונית שרכשו.

3. יצוין, כי המשטרה הצבאית משתפת פעולה עם משטרת ישראל בביצוע סיורי תנועה ובנושאים אחרים.

4. חיילי המשטרה הצבאית יוכשרו ויוכנו מנטלית ומקצועית למשימת ההיתנתקות בהתאם למשימות השונות שיידרשו לבצע.

3147. מעבר גבול בנחל-בזק

חבר הכנסת אפי איתם שאל את שר הביטחון
ביום כ"ב בסיוון התשס"ה (29 ביוני 2005):

לאחרונה הוקם מעבר גבול בין אזור בקעת-הירדן לבין בקעת-בית-שאן. לדעתי, צורת המעבר והיקפו מעידים על כך שממשלת ישראל רואה בבקעת-הירדן שטח זר.

רצוני לשאול:

1. בהתחשב במספר הקטן יחסית של פלסטינים העוברים במעבר זה, מדוע יש צורך בבנייה בסדר גודל כזה?

2. האם זו אמירה של ממשלת ישראל על עתיד בקעת-הירדן?

3. כיצד ניתן להניח את דעתם של תושבי הבקעה המוטרדים מהיקף בנייה זה?

תשובת  סגן שר הביטחון זאב בוים:
(לא נקראה, נמסרה לפרוטוקול)

1. הקמתה של גדר הביטחון נועדה להגן על אזרחי ישראל מפני הטרור הפלסטיני כחלק ממערך ביטחוני כולל.

2. צה"ל רואה חשיבות רבה בחיזוק תחושת הביטחון של תושבי בקעת-הירדן והמשתמשים האחרים בכביש הבקעה. המעבר בצפון הבקעה הינו מעבר תפר ואיננו מעבר גבול. המעבר תוכנן כדי לתת מענה ביטחוני הולם, למניעת מעבר מחבלים ואמצעי לחימה מהבקעה לאזור בית-שאן וצפון הארץ וכדי לאפשר מעבר מהיר ונוח של התנועה האזרחית ומעבר בבידוק הביטחוני של פועלים ותוצרת חקלאית מהבקעה לישראל.

המעבר מתוכנן למתן מענה להולכי רגל ולמשאיות המעבירות תוצרת חקלאית, ולמתן  מענה על צרכים הומניטריים, כגון טיפול רפואי בבתי-החולים שבסביבה - "העמק" ו"פורייה" - וביקור קרובי משפחה בגליל.

המעבר מחליף את המחסום הקיים, שלא נתן מענה הולם לייעודו, תוך שיפור התשתית התעבורתית, התשתית המבצעית והשירות לאזרח.

הפעלת המעבר תבוצע ברגישות המתחייבת.

3. ממשלת ישראל מצהירה השכם והערב כי בקעת-הירדן מהווה נכס אסטרטגי לביטחונה של המדינה. השיפורים במעבר נועדו אך ורק להקל על האוכלוסייה ולשפר את מרקם החיים.

3161. חיילים המגדירים את עצמם כנאצים

חבר הכנסת יצחק וקנין שאל את שר הביטחון
ביום כ"ט בסיוון התשס"ה (6 ביולי 2005):

ב"מעריב" פורסם על מקרים שבהם חיילים המגדירים את עצמם כנאצים משרתים בצה"ל.

רצוני לשאול:

1. מה ידוע לצה"ל על כך?

2. מה הוא, להערכת משרדך, מספר החיילים המגדירים את עצמם כנאצים?

3. האם ניתן לסנן חיילים בעלי דעות אנטישמיות, ואם כן – כיצד?

תשובת  סגן שר הביטחון זאב בוים:
(לא נקראה, נמסרה לפרוטוקול)

1. צה"ל אינו נוהג לשאול לגבי השתייכות לארגון ניאו-נאצי במהלך שרשרת החיול, ולכן ייתכן שגויסו לצה"ל צעירים בעלי דעות אנטישמיות.

2. ידוע על מקרה יחיד וחריג של החייל ולדימיר טרנורוצקי אשר גויס ובמהלך שירותו הצבאי הצהיר על השתייכותו לארגון ניאו-נאצי. המקרה דנן מטופל על-ידי מצ"ח.


3194. חיילים נוצרים

חבר הכנסת שלמה בניזרי שאל את שר הביטחון
ביום כ"ט בסיוון התשס"ה (6 ביולי 2005):

רצוני לשאול:

1. כמה נוצרים משרתים בצה"ל?

2. כמה חיילים נוצרים גוירו בכל אחת מהשנים 2002-2005?

תשובת סגן שר הביטחון זאב בוים:
(לא נקראה, נמסרה לפרוטוקול)

1. להלן  מספר הנוצרים המשרתים בצה"ל: גברים בחובה - 159, נשים בחובה - 46, גברים בקבע - 27, נשים בקבע - 4.

2. עד כה גוירו במסגרת קורס "נתיב" 974 חיילים.

3196. הגשת כתבי אישום אזרחיים נגד מפקדים וחיילים לאחר שחרורם

חבר הכנסת מיכאל רצון שאל את שר הביטחון
ביום כ"ט בסיוון התשס"ה (6 ביולי 2005):

נודע לי, כי לאחרונה הוגשה תביעה אזרחית נגד קצין צה"ל שנמצא בהליכי שחרור בגין פעולותיו במסגרת הצבאית.

רצוני לשאול:

האם הידיעה נכונה?

2. אם כן - מה היא עמדת משרדך בנושא?

3. האם משרדך נוקט אמצעים לאור התופעה, ואם כן – אילו?

תשובת סגן שר הביטחון זאב בוים:
(לא נקראה, נמסרה לפרוטוקול)

1-3. הליך הטיפול בתביעות אזרחיות המוגשות כנגד צה"ל ומשרד הביטחון, ואף בתביעות אזרחיות המוגשות באופן אישי נגד חיילים - בין שהם עדיין משרתים ובין ששוחררו - בגין פעולות שביצעו החיילים במסגרת תפקידם הצבאי, מוסדר בפקודות הצבא.

פקודת מטכ"ל 33.0144 קובעת בזו הלשון: "חייל אשר גורם נזק לאזרח תוך כדי שירותו הצבאי במסגרת מילוי תפקידו ונתבע על-ידו לפצותו בגין הנזק שנגרם, לא יידרש לשלם את הנזק שנגרם, אלא אם כן מנהל יחידת ביטוח ותביעות בדעה שהנזק נגרם על-ידו בזדון".

על-פי הפקודה, חיילים אשר יש טענה כי גרמו נזק במסגרת פעילותם הצבאית, לרבות נזק שנגרם בגין רשלנותם, לא יידרשו לשאת בעלות הנזק, ולמעשה יש להם חסינות מפני תביעה אזרחית נגדם. החריג היחיד לכך הוא כאשר הנזק נגרם על-ידי החייל בזדון. בהתאם  לפקודה, אם מוגשת תביעה אישית בגין נזק שגרם חייל במסגרת תפקידו, הרי שמשרד הביטחון ייטול על עצמו את האחריות לנזק ולטיפול בתביעה. משרד הביטחון נכנס למעשה בנעלי החייל הנתבע, כך שהתביעה היא למעשה נגד המשרד ולא נגד החייל. החייל לא נדרש לדאוג לייצוג על-ידי עורך-דין או לכל הוצאה אחרת. התביעה תטופל על-ידי עורכי-דין מפרקליטות המדינה, מחוז תל-אביב, בתיאום עם עורכי-הדין של חטיבת התביעות והביטוח במשרד הביטחון ובסיוע הפרקליטות הצבאית, אם יידרש.

מובן כי גם אם במסגרת ההליך המשפטי יוחלט כי אכן נגרם הנזק ויש חובה לשלם פיצויים לאזרח אשר לו נגרם הנזק, יישא משרד הביטחון בתשלום הפיצויים - זאת, כאמור, למעט החריג של גרימת נזק בזדון.

אשר לתביעה שאליה התייחסת בשאילתא, ככל הידוע לנו, כנגד הקצין שציינת נפתח הליך הוצאה לפעול בגין הוצאות שהושתו על המדינה בעקבות עתירה לבג"ץ. מובן כי משרד הביטחון הוא שיישא בהוצאות שקבע בית-המשפט, ולא הקצין. הליך ההוצאה לפועל יטופל ככל שיידרש על-פי הכללים שצוינו לעיל. אם הוגשו תביעות אחרות נגד קצין זה או אחר, גם תביעות אלו יטופלו בהתאם לאמור.


3213. אפליה בין אלמנות חללי צה"ל

חבר הכנסת אליעזר זנדברג שאל את שר הביטחון
ביום ו' בתמוז התשס"ה (13 ביולי 2005):

לפני כחצי שנה הכיר בג"ץ באפליה בין אלמנות חללי מילואים צוות אוויר לבין יתר אלמנות חללי המילואים. שר הביטחון הבטיח לארגון אלמנות צה"ל לתקן את האפליה - אף דובר על מתן פיצוי כספי - והעביר את הטיפול בעניין לדרגים המקצועיים.

רצוני לשאול:

1. האם הסתיים הטיפול בעניין?

2. אם לא - מדוע?

תשובת  סגן שר הביטחון זאב בוים:
(לא נקראה, נמסרה לפרוטוקול)

1-2. מנכ"ל משרד הביטחון קיים דיון עם הגורמים הנוגעים בדבר והציע להעניק כ-130,000 שקל לכל אלמנה, בתקופה של עשר שנים. הצעת פשרה זו נדחתה על-ידי ארגון אלמנות צה"ל, המיוצג על-ידי עורך-הדין שלומי ציפורי.

יצוין, כי אין מחויבות מהבחינה המשפטית בעניין זה נוכח פסיקת בג"ץ, אולם בכל זאת מערכת הביטחון הביעה רצון למצוא פתרון ראוי לנושא במסגרת האילוצים התקציביים.

המשא-ומתן בעניין טרם סוכם.

3320. סגירת מערת-המכפלה בזמן ההתנתקות

חבר הכנסת אורי אריאל שאל את שר הביטחון
ביום כ' בתמוז התשס"ה (27 ביולי 2005):

פורסם, כי בכוונת גורמי הביטחון לסגור את מערת-המכפלה למתפללים יהודים בזמן תהליך ההתנתקות, וזאת כדי למנוע חיכוך.

רצוני לשאול:

האם תחול הגבלה כלשהי על תפילת יהודים במערת-המכפלה בזמן ההתנתקות?

סגן שר הביטחון זאב בוים:

אדוני היושב-ראש, חבר הכנסת אורי אריאל, במענה על השאילתא שלך על סגירת מערת-המכפלה בזמן ההתנתקות, אני מבקש להשיב שלא שונו סדרי התפילה במערת-המכפלה במהלך ביצוע תוכניות ההתנתקות, ולא היתה שום כוונה, גם בתכנון המקורי, לבצע שינוי מעין זה.

היו"ר עבד-אלמאלכ דהאמשה:

שאלה נוספת לחבר הכנסת אריאל, בבקשה.

אורי אריאל (האיחוד הלאומי - ישראל ביתנו):

אדוני היושב-ראש, אדוני סגן השר, חברי הכנסת, השאילתא הזאת הופנתה אליכם ב-25 במאי שנת 2005. צריך לציין שמשרד הביטחון נתן תשובה עוד בשנה זו, קרי בשנת 2005, וזה מעודד, כידוע, כי היה אפשר לענות על זה גם ב-2006. נדמה לי, סגן השר, שהיה נכון אילו השבתם, למרות הפגרה, בכתב, ואז הייתם מאפשרים את הדו-שיח הזה.

אני רוצה לפנות גם ליושב-ראש הישיבה, שהוא כידוע גם סגן יושב-ראש הכנסת, ולסגן המזכיר. אני חושב שאין טעם להביא את התשובות עכשיו, אפשר לדלג עליהן. הרי לא צריך לבזות את כולנו תחת הפרוז'קטורים והמצלמות. נדמה לי שיש עוד שאילתות כאלה, כך ראיתי. אני מציע שתדונו בזה בנשיאות ותחליטו מה לעשות, ואני רוצה להודות בכל אופן על המאמץ הרב שמושקע מצד כל עובדי הבית ומשרד הביטחון.

היו"ר עבד-אלמאלכ דהאמשה:

תודה רבה. גם מבחינת סדרי הדיון בכנסת התשובה מאוחרת, אבל נדמה לי שלגופו של עניין, לא נפגעת מהאיחור בתשובה. התשובה היתה אותה תשובה גם אם היתה ניתנת לפני חודשים.

סגן שר הביטחון זאב בוים:

חבר הכנסת אריאל, לפי מה שמסומן לי – אולי אני טועה - אני רואה את השאילתא המקורית שלך, היא נכתבה ביום כ' בתמוז התשס"ה, 27 ביולי 2005. אז זה לא מאי אלא יולי.

אורי אריאל (האיחוד הלאומי - ישראל ביתנו):

אצלי רשום מאי 2005.

סגן שר הביטחון זאב בוים:

את זה אנחנו יכולים לבדוק. אני רוצה להוסיף, ואני חושב שההערה של חבר הכנסת אריאל נכונה. זו פגרה ממושכת, פגרת הקיץ. בלי קשר לוויכוח – אני שומע שיש חברי כנסת שסבורים שאולי צריך לקצר את הפגרה, אבל זו סוגיה אחרת - כל עוד זה משך הפגרה, צריך לחשוב על איזה סידור אחר.

דרך אגב, חבר הכנסת אריאל, יש שאילתות שאנחנו עונים עליהן מייד בכתב ולא מעל הדוכן.

היו"ר עבד-אלמאלכ דהאמשה:

שאילתות ישירות.

סגן שר הביטחון זאב בוים:

יכול להיות שפה היה מקום לזה. חברי כנסת שיש להם שאלות והם רואים שזה עומד להימשך לפגרה, יכולים לשאול שאילתות ישירות והם ייענו בכתב.


3340. ההשפעה הנפשית של פינוי גוש-קטיף על הכוחות המפנים

חברת הכנסת נעמי בלומנטל שאלה את שר הביטחון
ביום כ' בתמוז התשס"ה (27 ביולי 2005):

לית מאן דפליג, כי לפינוי יישובי גוש-קטיף תהיה השפעה נפשית על הכוחות המפנים.

רצוני לשאול:

1. כיצד נערך משרדך לטפל בפגועי הנפש ולפצותם?

2. האם משרדך נערך להתמודד עם תביעות משפטיות בגין נזקים נפשיים למפנים?

תשובת  סגן שר הביטחון זאב בוים:
(לא נקראה, נמסרה לפרוטוקול)

כנסת נכבדה, חברת הכנסת בלומנטל, צה"ל נערך מבעוד מועד לספק תמיכה נפשית לחיילים שנטלו חלק בביצוע תוכנית ההתנתקות. הפעולות שננקטו: א. הנחיית מפקדים  לביצוע ראיונות ולגילוי עירנות לכל ביטוי של מצוקה נפשית או שינוי התנהגותי בקרב החיילים שהשתתפו בפינוי; ב. הכנה של מערך בריאות הנפש בצה"ל למתן סיוע פרטני.

יש לציין, כי מספר הפונים לקציני בריאות הנפש בקשר להתנתקות היה נמוך מהמצופה, וכי דרגת החומרה של הממצאים היא קלה.

הגורמים האמונים על הסוגיה במשרד הביטחון - ראש חטיבת תביעות וביטוח - עדכנו אותי, כי היות שמדובר בכוחות הביטחון, הרי שאם נגרם נזק מוכח בעקבות המשימות שבוצעו, נזק "תוך ועקב השירות", הטיפול בחיילים יהיה במסגרת חוקי השיקום.


3341. קיצור קורס הקצינים של חיל האוויר

חברת הכנסת נעמי בלומנטל שאלה את שר הביטחון
ביום כ' בתמוז התשס"ה (27 ביולי 2005):

לאחרונה פורסם, כי המחזור הקרוב של קורס הקצינים בחיל האוויר יקוצר במחצית ויימשך רק כחמישה שבועות, וזאת בשל היערכות צה"ל לפינוי יישובי גוש-קטיף.

רצוני לשאול:

1. האם נכונים הדברים?

2. אם כן - האם תיפגע איכותה של עתודת הקצונה בחיל האוויר, ואם לא – מדוע לא יקוצר הקורס גם בימים כתיקונם?

תשובת סגן שר הביטחון זאב בוים:
(לא נקראה, נמסרה לפרוטוקול)

1. מחזור קורס הקצונה האחרון, שהחל ב-17 ביולי, יימשך עשרה שבועות. נכון שמתוך ארבעה שבועות, הצוערים התאמנו שבועיים, ועסקו בפינוי במעגל הראשון שבועיים נוספים. ביתר הזמן הם למדו תכנים הדרכתיים במסגרת הקורס, כפי שתוכנן במקור.

פרק הזמן של ארבעה שבועות אכן מצמצם את משך ההכשרה השגרתית, אך לתפיסתנו יקנה לצוערים התנסות שעניינה התמודדות עם מצבים מורכבים ורגישים, שתוסיף ממד של יכולות לבוגרים, זאת במקום נושאים דומים המועברים באופן תיאורטי בתקופת שגרה.

פרק הזמן שנותר בהינתן ארבעה שבועות אלה ינוצל במלואו להדרכה בנושאים מקצועיים, מתוך הבנה שבנושא ערכים, פיקוד ומנהיגות הצוערים התנסו באופן מעשי.

לסיכום, תיתכן פגיעה מסוימת בתכנים המקצועיים של הקצינים לעתיד, והדרך להתגבר עליה היא בהשלמת ההכשרה תוך כדי תפקיד, על-ידי היחידות הקולטות.

2. אשר לקיצור משך ההכשרה דרך קבע, הרי שלא נכון להשליך ממקרה מיוחד שבו מחוסר ברירה נאלץ צה"ל לקצר את משך ההכשרה האפקטיבי ולהופכו לדבר שבשגרה.


3359. הריגת נער בידי קצין צה"ל

חבר הכנסת ואסל טאהא שאל את שר הביטחון
ביום כ' בתמוז התשס"ה (27 ביולי 2005):

לפני שנתיים נהרג נער בן 15, תושב ח'אן-יונס, במהלך מסע הווי של חיילי גבעתי, כאשר הוא שהה עם אביו בשדה חקלאי. קצין בדרגת סגן-אלוף, מפקד לשעבר בחטיבת גבעתי, הועמד לדין משמעתי בגין הריגה, ננזף, ובינתיים קודם בתפקיד.

רצוני לשאול:

1. האם הסתיים משפטו של הקצין?

2. מה הוא תפקידו החדש של הקצין, ומה היא רמת האחריות לחיי אדם הגלומה בו?

תשובת סגן שר הביטחון זאב בוים:
(לא נקראה נמסרה לפרוטוקול)

1. האירוע נשוא הפנייה נחקר על-ידי המשטרה הצבאית החוקרת, בגין החשד כי מותו של נער פלסטיני סמוך ליישוב מורג נגרם מירי שבוצע לכאורה על-ידי טנק שאבטח את הציר ממורג לעצמונה במהלך מסע של פלוגת חיילים מגבעתי במקום. ירי הטנק בוצע על-פי הנחיית המג"ד, למטרת הרתעה, ושלא על-פי כללי הפתיחה באש בצה"ל.

בעקבות המקרה הורה אלוף פיקוד דרום לפתוח בחקירת מצ"ח לבירור נסיבות האירוע. מחוות דעת הפרקליט לתיק מצ"ח עלה, כי מחומר הראיות הקיים בתיק לא ניתן ללמוד על קשר סיבתי בין הירי שבוצע על-ידי הטנק לבין הפגיעה במנוח. עם זאת, הוחלט להעמיד את המג"ד לדין משמעתי בגין כך שהורה על ביצוע ירי בניגוד לכללי הפתיחה באש. הקצין נמצא חייב בדין ונידון לנזיפה חמורה.

2. לאחר בחינת העניין, הוחלט שלא למנוע את קידומו של הנ"ל לתפקיד מפקד חטיבת מילואים, וזאת לאור העובדה שבסופו של יום לא נמצא קשר בין אירוע הירי לבין מותו של הנער הפלסטיני, כפי שהדבר בא לידי ביטוי בחוות דעת הפרקליט בעניינו.


3371. הוראות פתיחה באש על-ידי מאבטחי גדר ההפרדה

חבר הכנסת עסאם מח'ול שאל את שר הביטחון
ביום כ"ז בתמוז התשס"ה (3 באוגוסט 2005):

ב-8 ביולי 2005 נהרג נער בן 15 בבית-ליקיא מירי מאבטח של גדר ההפרדה.

רצוני לשאול:

1. האם קיימות הוראות פתיחה באש על-ידי מאבטחים המועסקים בחברות אבטחה, ואם כן – מה הן?

2. מה הוא מקור הסמכות לירי המאבטח, ומה ייעשה לגביו?

3. האם יישקל חימוש מאבטחי הגדר בנשק בלתי קטלני?

סגן שר הביטחון זאב בוים:

1-3. אדוני היושב-ראש, חבר הכנסת מח'ול, במרחב התפר פועלות חברות אבטחה המחזיקות ברשיון לביצוע פעולות אבטחה. המאבטחים המועסקים באמצעות החברות שעובדות על הקו פועלים ומוכשרים בהתאם לחוק ולנהלים הקבועים ברשיון החברות. המאבטחים במרחב התפר מורשים לפתוח באש במצב שבו נשקפת להם או לעובדים סכנה.

היו"ר עבד-אלמאלכ דהאמשה:

תודה רבה. יש שאלה נוספת לחבר הכנסת מח'ול. בבקשה, אדוני.

עסאם מח'ול (חד"ש-תע"ל):

אדוני היושב-ראש, אדוני סגן השר, האם הבנתי נכון שזאת המגבלה היחידה להוראות הפתיחה באש של מאבטחים, השיקול הזה? אני חושב שלגבי חיילים וחיילי משמר הגבול יש הוראות מפורטות יותר של פתיחה באש – הן יכולות להשתנות.

השאלה השנייה היא, מיהו המקור המוסמך לתת את ההוראות ולשנות את ההוראות בהתאם להתפתחות מסוימת? מי הכתובת שלי? אני לא חושב שאני מחפש כל חברת שמירה לחוד.

סגן שר הביטחון זאב בוים:

הכתובת היא מפקד הצבא. אם אנחנו מדברים על מרחב התפר ביהודה ובשומרון, זה אלוף פיקוד המרכז; אם מדברים על הגדר סביב רצועת-עזה, זה אלוף פיקוד הדרום.

לגבי ההבדל לעומת חיילים - ודאי שיש לחיילים משימות יותר מורכבות, לא רק על מרחב התפר, גם על מרחב התפר. פה אנחנו מדברים על מאבטחים שתפקידם מוגדר, והוא מצומצם לאבטחה של הכלים והאנשים שעובדים על קו התפר. הוראות הפתיחה באש הן שברגע שהם נמצאים בסכנה ונפתחת עליהם אש, או בסכנה של פגיעה בציוד שעליו עובדים, הם רשאים לפתוח באש.


3396. בניית צריח למסגד הסמוך לקריית-ארבע

חבר הכנסת זבולון אורלב שאל את שר הביטחון
ביום כ"ז בתמוז התשס"ה (3 באוגוסט 2005):

נודע לי, כי בחודש יוני השנה החלו בבניית צריח למסגד שנבנה לפני כ-20 שנה בסמוך לגדר בצד הדרומי של קריית-ארבע. גובהו של הצריח כמטר וחצי מעל כיפת המסגד. הצריח צופה על האולפנה, על אזור התעשייה, על מגרשי הספורט ועל בתי הקריה ומהווה סכנה ביטחונית לתושביה.

רצוני לשאול:

1. האם המידע נכון?

2. אם כן - מה ייעשה למניעת סכנה לתושבי הקריה?

תשובת  סגן שר הביטחון זאב בוים:
(לא נקראה, נמסרה לפרוטוקול)

1-2. בתאריך 22 באפריל 2005 החלו הפלסטינים בבניית צריח למסגד בגובה של כ-11 מטרים. בנייה זו בוצעה ללא תיאום מוקדם עם המת"ק – מפקדת התיאום והקישור -  ובעקבותיה זומן הקבלן המבצע והונחה לעצור את הבנייה עד לבדיקת הנושא. בשלב זה הורה המתאם על הקפאת הבנייה במקום.


3414. התנהגות ראש אכ"א בנווה-דקלים

חבר הכנסת אורי אריאל שאל את שר הביטחון
ביום כ"ז בתמוז התשס"ה (3 באוגוסט 2005):

פורסם באמצעי התקשורת, כי ראש אכ"א הכה אזרחים בכת הנשק שלו בעת ביקורו ביישוב נווה-דקלים ב-14 ביולי 2005.

רצוני לשאול:

1. האם נכון הדבר?

2. אם כן - האם נעשה בירור בעניין?

3. מה היו המסקנות ואילו לקחים הופקו?

סגן שר הביטחון זאב בוים:

אדוני היושב-ראש, שוב, זו שאילתא ששאל חבר הכנסת אריאל ב-3 באוגוסט, והיא נוגעת להתנהגות ראש אכ"א בביקור בנווה-דקלים.

ראש אכ"א, האלוף אלעזר שטרן, ביקר בגוש-קטיף ב-14 ביולי 2005. צריך להזכיר פה, שזה היה סמוך ליישום תוכנית ההתנתקות. במהלך הביקור, שהיה אחד מכמה ביקורים שערך במקום, הוא שוחח עם חיילים ומפקדים, ראשי ההתיישבות ומשפחות שכולות.

ביציאה מהפגישה עם ראש מועצת נווה-דקלים דאז, ולאחר שגלגלי רכבו הושחתו, הקיף מעגל מפגינים את האלוף בקריאות נאצה ואלימות, במטרה למנוע את יציאתו מהיישוב. האלוף גילה איפוק רב, שניכר בצילומים הרבים שלהם "זכה" האירוע על-ידי גורמי התקשורת, ועל-פיהם ניתן לראות בבירור שראש אכ"א הוא שהותקף ולא להיפך, אם היה איזה רמז על כוונה לטעון כך.

באירוע נכחו רבים, בהם עיתונאים, שביכולתם להעיד כי לטענה כאילו האלוף עשה איזו פעולה של התקפה אין כל בסיס.

היו"ר עבד-אלמאלכ דהאמשה:

תודה רבה, אדוני סגן שר הביטחון.

חברי הכנסת, תם סדר-היום. הישיבה הבאה תתקיים, בעזרת השם, מחר, יום רביעי, ז' בחשוון התשס"ו, 9 בנובמבר 2005, בשעה 11:00. ישיבה זו נעולה.

הישיבה ננעלה בשעה  20:29.

